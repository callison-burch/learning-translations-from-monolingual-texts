Mennem kell.
Persze, mindenképpen.
Nincs szabadnapom.
Menjünk ki beszélgetni.
Időtlen idők óta nem voltam itt.
Azt hiszem, ideje, hogy lefeküdjél.
Mit mondott?
Találkoztam a feleségével.
Fogalmam se volt!
Ne csináld!
Annyi pénzük van, hogy az nevetséges.
Teljesen leöntöttem magamat vízzel.
Nálad vannak a kulcsaid?
Kapcsold le a lámpát!
Miért mondod ezt?
Annyira tisztességtelen.
Sajnálom, nem.
Nem értem.
Ma nem voltam dolgozni.
Hagyd abba!
Egy barátomra várok.
Valami baj van?
Vészhelyzet van?
Menjen tovább!
Ne tévedj el!
Hívj fel, ha eltévedsz.
Soha nem láttam még ezt a részt.
Hogy lehet az?
Beszélhetnénk egy pillanatra?
Nekimentem egy oszlopnak.
Miért vagy ilyen makacs?
Milyen órákra jársz?
Mész valahová a nyáron?
Le tudná betűzni, kérem?
Próbáljuk meg még egyszer.
Beszéltél erről valakinek?
Annyira fölösleges volt!
Az túl nagy gond.
Itt van?
Próbáltalak hívni!
Miért nem mondtál valamit?
Megvan a címem?
Van tetoválásod?
Van beceneved?
Azt hiszem, szereznünk kéne egy új autót.
Azt hiszem, muszáj.
Mi történt?
Rendben. Azonnal telefonálok.
Szeretnék a követségemre telefonálni. Kérem, mondják meg nekik, hogy sürgős hívás.
Szeretlek.
Mindig szeretni foglak.
Elnézést.
Jó éjszakát!
Hogy vagy?
Örülök, hogy megismerkedtünk.
Nem rossz.
Elnézést.
Van itt a közelben egy szálloda?
Hol lehet mosni?
Halló, ki beszél?
Foglaljon helyet, kérem.
Mennyi a limonádé?
Hoppá!
Hitelkártyát elfogadnak?
Csekket elfogadnak?
Nem érzem jól magam.
Mi a napi ajánlat? Rendben, azt kérem.
Parancsoljon. Még valamit?
Köszönöm. Csak nézelődöm.
Hol vannak a próbafülkék?
Szeretne még valamit?
Hol lehet taxit fogni?
Kérem, vigyen erre a címre.
Mit tehetek?
Elnézést, kivel beszélek?
Hamar visszajön? Este 11-kor.
Nem tudom, mikor ér vissza. Kérem, hívja vissza később.
Mi van a televízióban?
Tessék.
Milyen szép napunk van.
Megint napsütéses, de egy kicsit szeles.
Szerinted lesz vihar? Nemsokára eláll.
Kell esernyő?
Tőlük zúdult az iszap
Az ajkai timföldgyárat tulajdonló Magyar Alumínium Termelő és Kereskedelmi Zrt. (MAL Zrt.)
az alumínium vertikum valamennyi ágában tevékenykedik.
A cégcsoport  Ajka melletti tározójából hétfőn több százezer köbméternyi mérgező  vörösiszap ömlött a szabadba gátszakadás miatt, az iszapömlésnek már két  halálos áldozata van.
A rendőrség halált okozó, foglalkozás körében  elkövetett gondatlan veszélyeztetés gyanúja miatt büntetőeljárást  indított annak a férfinak a halálesete kapcsán, aki hétfő délelőtt  vesztette életét Kolontár határában.
A hatóság közlése szerint a  haláleset miatt indított büntetőeljárás keretében a rendőrség vizsgálja,  hogyan szakadhatott át a tároló fala, amelyből az iszap Kolontár és  Devecser településekre zúdult.
Az MTI telefonon megkereste  Kovacsics Árpádot, a MAL Zrt.
bauxitbányászati  vezérigazgató-helyettesét, aki azonban nem kívánt nyilatkozni az ügyben.
A társaság honlapja szerint a MAL 1995-ös megalapítása után  fokozatosan a társaság tulajdonába kerültek az alumíniumiparhoz szorosan  kapcsolódó vállalkozások - például a bakonyi bauxitbánya, vagy az  inotai alumíniumkohó -, miközben a társaság részvénytársasággá alakult  át.
Az ajkai timföldgyár - amelynek tározójában a hétfői gátszakadás  történt -, 1997-ben került a MAL ZRT. tulajdonába.
A MAL Zrt. vezérigazgatója jelenleg Martin Rümmelein, a cégvezető a honlap szerint Bakonyi Zoltán.
A  cég hidrát és timföld termékeket, valamint alumínium öntészeti  ötvözeteket gyárt.
Az inotai alumíniumkohó ellátásán túl - amely 2006  február végéig tartott - a speciális hidrát és timföld termékek alkotják  a gyár fő profilját.
A cég szintén ajkai telephellyel működő ALU-FÉM  üzletága hulladékból gyárt igény szerinti alumínium öntészeti  ötvözeteket fémöntödék számára.
A társaság a termékeinek 70-75  százalékát nyugat-európai országokba exportálja.
A céginformáció  adatai szerint 2008-ban a társaság értékesítésből származó nettó  árbevétele 42,8 milliárd forint, míg a mérleg szerinti eredmény 194,5  millió forint volt.
A cég Romániában MAL-Product S.R.L.,  Németországban MAL-Deutschland GmbH néven alapított termelő, illetve  kereskedelmi társaságokat.
A társaságcsoport 2001-ben megvásárolta a  zeolitokat és timföld őrleményeket gyártó szlovén SILKEM d.o.o.
többségi  tulajdonrészét, majd 2004-ben a boszniai privatizáció keretében  2004-ben többségi tulajdont szerzett a Rudnici Boksita Jajce bauxitbánya  társaságban.
A MAL Zrt.
2005 júniusában átvette a többségi  tulajdonában álló Bakonyi Bauxitbánya Kft.-től a mélyművelésű  bauxittermelést, és az eszközök kivásárlásával létrehozta a  bauxitbányászati ágazatot.
A társaság – döntően a magas  villamosenergia-árak miatt – 2006. január 31-én leállította az inotai  alumíniumkohót, de egyidejűleg két új hulladékolvasztó kemencét  helyezett üzembe.
A MAL Zrt.
2007-ben az INOTAL Alumíniumfeldolgozó  Kft.-nek adta el az Inotán működő alumínium félgyártmány előállító  kapacitásait.
A honlap szerint a "MAL Zrt.
célkitűzése, hogy  piacképes termékszerkezetével, jó minőségű termékeivel, meglévő humán  erőforrásainak kiaknázásával és a környezetvédelmi előírások maximális  betartása mellett tovább erősítse a közép-európai térségben piaci  pozícióit".
Tudósításunk percről percre>>>
Vészhelyzetet hirdetett a kormány
Előzmények: Az ajkai timföldgyár iszaptározójának gátszakadása miatt 600-700 ezer (a legújabb hírek szerint egymillió) köbméter súlyosan mérgező és maró vörösiszap zúdult három településre Veszprém megyében.
A katasztrófa négy halálos áldozatot követelt, hat embert még keresnek.
Az áradat több száz házat öntött el, rengeteg embert  kitelepítettek.
A mentők 120 sérültet láttak el, ketten  életveszélyes állapotban vannak; a mentésben nyolc tűzoltó, egy rendőr  és egy katona is megsérült.
A szakemberek takarítanak és igyekeznek megelőzni egy még nagyobb természeti katasztrófát.
A hétfői események részletesen>>>A hétfő összefoglalója helyszíni tudósítással>>>Ahonnan az iszap zúdult>>>Vizsgálják a gyártulajdonos felelősségét>>>Megszólalt a timföldgyár tulajdonosa>>>Példátlan katasztrófa>>>
20.20 Kihasználatlanok az átmeneti szálláshelyek Devecserben
Az átmeneti szálláshelyek többsége kihasználatlanul maradt kedden Devecserben, mintegy 50 fő éjszakázik az egykori bíróság épületében és a plébánián, az előző napihoz képest kevesebben vették igénybe a kínált lehetőséget.
A katasztrófavédelem szakemberei szerint 400 embert kellett kitelepíteni Devecserben, az emberek nagy része a rokonoknál és ismerősöknél talált szállást.
18.50 Halászati, horgászati és vadászati tilalom
A Veszprém, a Győr-Moson-Sopron és a Vas  megyei Mezőgazdasági Szakigazgatási Hivatal - a vadak és a  halak menekülő útvonalaira is tekintettel -  halászati, horgászati,  vadászati tilalmat rendelt el.
2010.  október 4-től általános halászati és horgászati tilalom lépett  érvénybe a Marcal folyó teljes Vas megyei szakaszán, a Kodó patakon, a  Cinca patakon.
Győr-Moson-Sopron megye területén a tillaom a Marcal folyón, a Rábán a  Marcal betorkollásától a Mosoni-Dunáig, illetve a Mosoni-Dunán végéig,  míg a Dunába nem torkoll.
érvényes.
Veszprém megyében a Marcal teljes  megyei szakaszán, a Torna és  Gerence patak teljes hosszán,  valamint a  Kigyós patakon Sárosfőpusztától a Torna patakig érvényes a tiltás.
18.20 Fosztogatnak Kolontáron
A védelmi bizottság faluban tartott ülésére több kolontári lakos is  bement, és azt kérdezték az ülést vezető elnöktől, miért nem engedi be  a rendőrség  az elzárt utcákba a tulajdonosokat, hogy kimenekítsék  szükségesebb  dolgaikat, illetve miért nem őrzik a hátrahagyott  értékeket.
Többen arról panaszkodtak, hogy fosztogatók  járják az üresen álló  házakat és udvarokat, illetve nem történt  intézkedés a vállalkozások  gépeinek megmentésére és az értékek  kimentésére.
17.18 Érkezik a segély, de még kell
Bár folyamatosan érkeznek az adományok az iszapömlésben érintett településekre, de további felajánlásokra számítanak a segélyszervezetek, amelyek egyelőre saját forrásból oldják meg a karitatív feladatokat.
A Magyar Ökumenikus Segélyszervezet első segélyszállítmánya kedd reggel megérkezett és néhány százezer forint értékű, elsősorban alapvető élelmiszereket - konzervet, kenyeret, tejet, teát -, higiéniai és a kisgyermekek, csecsemők gondozásához szükséges felszereléseket tartalmaz.
Úton van egy egymillió forintos szállítmány is, valamint a szervezet megnyitott egy ötmillió forintos keretet, amelyet az adományoktól függően tovább növelnek majd.
A Magyar Vöröskereszt 20 munkatársa dolgozik a helyszínen.
Eddig 150 fekvőhelyet, matracot, takarót hoztak a településre, ezeket a művelődési házban helyezték el.
A vöröskereszt elkezdte az egészségügyi maszkok osztását is, mivel ha az iszap száradni kezd, akkor a levegőbe jutó maró anyag ellen védekezni kell.
A szervezet egyelőre a saját katasztrófaalapjából finanszírozza a segélyezést, de számítanak az emberek adományaira is.
A héten további élelmiszer- és tisztítószer szállítmányt küldenek a térségbe, amit szétosztanak majd a lakosok között.
16.55 A Greenpeace szerint már látszott a repedés
A Greenpeace  őszinte együttérzését fejezi ki a katasztrófa sújtotta emberek, mindenek előtt az áldozatok hozzátartozói felé - írja közleményében a szervezet.
És mélységes felháborodását a katasztrófáért felelős MAL Zrt. vezetőinek cinizmusa, félretájékoztatása miatt.
Már a katasztrófa utáni első napon is világosan látszik, hogy felelősségük teljesen egyértelmű, hogy a túl sok tárolt vörösiszap lehetett a katasztrófa elsődleges oka.
A katasztrófa előtti napon készült műholdfelvételeken már látszik a gát repedése.
„A következő katasztrófák megelőzése miatt a cég vezetőit a bünetőjog eszközeivel is a legszigorúbban felelősségre kell vonni” – mondta  Szegfalvi Zsolt a Greenpeace igazgatója a helyszínen tájékozódva.
16.30 Szergényben készülnek a szennyezett Marcal semlegesítésére
A Marcal folyó hídjánál több tonna gipszet halmoztak fel Szergénynél,  vízszállító tartálykocsik sorakoztak fel, hogy megkezdjék a vörösiszap  semlegesítését, tovahaladásának lassítását.
A  gipszet markológéppel szórják a folyóba a híd egyik oldaláról, a másik  oldalán pedig a tűzoltók fecskendőikkel megpróbálják a meder teljes  szélességében elteríteni az anyagot, hogy minél jobban érintkezzen a  szennyeződéssel.
A szennyeződés délután négy órakor még nem érte el a  Marcalnak a szergényi hídnál lévő szakaszát, valahol Mersevát környékén  tartott, Bobánál már vörösre festette a vizet, már erőteljes  halpusztulás nyomait is látni lehetett.
15.12 Nem tartja hibásnak magát a MAL Zrt. Nem tarja hibásnak magát a Mal Zrt. az ajkai térségben kialakult  katasztrófáért, és a cégvezetők állítása szerint a vörösiszap emberre  nem veszélyes anyag, nem okoz maradandó károsodást, és a keletkezett kár  is lényegesen kisebb, mint amekkorát emlegetnek.
Nem értik, miért kellett felfüggeszteni a működésüket és kezdeményezik, hogy a  hétvégén újra indulhasson működésük.
Vasárnap már termelni akarnak.
14.38 Mórichidán még nincs nyoma a szennyezésnek
Mórichidán, a Marcal hídján ugyan  kifüggesztette a körjegyző a figyelmeztetést, hogy senki ne érintkezzen  közvetlenül a vízzel, de egyelőre még a vörösiszap-szennyezés előszele  sem ért a Győr-Moson-Sopron és Veszprém megye határánál fekvő faluba.
A  híd mellett a katasztrófavédelem fél tucat munkatársa várakozik,  rendszeresen mérik a víz pH-értékét, de az még mindig semleges.
A  polgármester által az MTI-nek korábban említett kétszáz tonnányi gipsz  ötöde érkezett meg e helyszínre.
Már lapátolják a porló, a szél által  fel-felkapott anyagot a híd lábához, hogy onnan majd tűzoltófecskendővel  juttassák a vízbe.
14.01 Felfüggesztette a MAL Zrt. tevékenységét
Azonnali hatállyal felfüggesztette a  Magyar Alumínium Termelő és Kereskedelmi (MAL) Zrt. termelői  tevékenységét a környezetvédelmi államtitkár.
Illés Zoltán egyúttal  utasította a céget a megsérült tározó helyreállításra.
13.23 Már öt holttestet találtak
Az eltűntek felkutatására indult speciális egységek egy nő holttestére bukkantak Kolontáron az elöntött területen - jelentette tudósítónk.
Ezzel ötre emlkedett az iszapkatasztrófa áldozatainak száma.
Hat embert még mindig eltűntként keresnek és a helybeliek szerint nincs esély, hogy élve kerüljenek elő.
13.09 Devecserben felmérik a károkat
Toldi Tamás, Devecser polgármestere elmondta a kisváros 1800 háza körül mintegy 250-280 sérült meg kisebb-nagyobb mértékben az áradat mikatt.
Azok a helybeliek, akiknek házuk lakhatatlanná vált, jobára rokonoknál, családoknál töltötték a z éjszakát.
Összesen 39-en éjszakáztak a helyi művelődési házban kialakított átmeneti szálláson.
A településen a polgári védelem, a katasztrófa védelem és a honvédség emberei több tucat munkagéppel dolgoznak a helyreállításon.
Az üresen maradt házakat rendőrök őrzik.
Ma elmaradt az iskolában a tanítás, a polgármester reményei szerint holnap már újra kinyitják az iskolát.
12.40 Az összes zagytározót felülvizsgálják
Felülvizsgálják a zagytározók engedélyét a környezetvédelmi felügyelőségek - közölte Csepregi István, az Országos Környezetvédelmi, Természetvédelmi  és Vízügyi Főfelügyelőség főigazgatója.
Kifejtette: a vörösiszap-katasztrófa miatt elrendelte a  zagytározók engedélyének felülvizsgálatát, az intézkedést egyeztette  Illés Zoltánnal.
A felülvizsgálatot a környezetvédelmi felügyelőségek, azaz a zöldhatóságok végzik - tette hozzá.
A  zagytározókban nem csak a mostani katasztrófát okozó vörösiszap, hanem  annál kevésbé veszélyes szerek is lehetnek, ezért engedélyezésük,  kezelésük sem egységes.
Utóbbi függ az üzemmérettől, a lerakó  kapacitásától, elhelyezkedésétől is.
12.10 Még nem kértünk uniós segítséget
Magyarorszá
;g eddig nem kért segítséget  az Európai Bizottság katasztrófavédelmi megfigyelő és információs  központjától a hétfői iszapömlés  miatt - közölte Ferran Tarradellas, a  válsághelyzetek kezelésével és humanitárius segítségnyújtással  foglalkozó EU-biztos, Krisztalina Georgieva szóvivője.
Elmondta,  hogy a brüsszeli információs központ szoros figyelemmel követi a  helyzet alakulását, de a jelek szerint a magyar hatóságok egyelőre  képesek maguk megbirkózni a helyzettel.
11.35 Gyűjtenek a károsultaknak a1752-es Nemzeti Segélyvonalon is
A segíteni szándékozók a 1752-es Nemzeti  Segélyvonal hívásával egyszeri 250 forintnyi pénzadományt juttathatnak  el a vörösiszap-katasztrófa károsultjainak az öt legnagyobb magyar  karitatív szervezeten keresztül.
A gyűjtőszámláló állása, a telefonhívások számának alakulása folyamatosan ellenőrizhető a www.nsv.hu honlapon, ahol figyelemmel követhetők az OTP számára közvetlenül érkező  befizetések is - közölte a Nemzeti Segélyvonal Alapítvány.
A 1752 jelenleg a Magyar Telekom és az Invitel vonalas  készülékeiről, illetve a T-Mobile hálózatából hívható, az összegyűlt  adomány a Magyar Ökumenikus Segélyszervezet, a Magyar Vöröskereszt, a  Katolikus Karitász, a Máltai Szeretetszolgálat és a Magyar Baptista  Szeretetszolgálat segítségével jut el a rászorultakhoz.
11.06 A Marcal teljes élővilágát kipusztítja a szennyezés
A Vas megyei  Mersevátnál próbálják semlegesíteni a Torna-patakba, majd a Marcalba  került vörösiszap-szennyeződést.
Gipszet és a lúgos  folyadékot semlegesítő más anyagokat öntenek a Marcalba; a cél az, hogy  annyira felhígítsák a szennyezést, hogy az a Rábába, a Mosoni-Dunába  érve ne okozzon súlyos környezetkárosodást.
Az  alacsony vízállás miatt a vörösiszap áramlása lelassult, körülbelül  harminc óra múlva éri el Győrben a Mosoni-Dunát.
A cél, hogy mielőbb 10  alá csökkentsék pH-értékét, azaz enyhítsék lúgosságát, elkerülve ezzel  az alsóbb szakaszon az élővilág pusztulását.
Jelenlegi információk  szerint a Felső-Marcal teljes halállományát kiirtja a lúgos anyag.
10.42 Mégis négy halott van, egy kisgyerek a negyedik áldozat
Négyen haltak meg az iszapömlés  következtében az ajkai térségben, a negyedik áldozat egy egyéves kislány - erősítette a környezetvédelmi  államtitkár.
Illés Zoltán azt mondta: egy 35 éves férfi a járművében megfulladt,  amikor a lezúduló vörösiszap felborította terepjáróját, egy idős ember  pedig az otthonában halt meg, amikor a házára zúdult az iszaplavina.
Egy  3 éves gyermeket szintén az otthonában érte a halál, a holttestét hétfő  éjjel találták meg.
A negyedik áldozat egy egyéves kislány, a 3 éves  áldozat testvére.
10.36 Vaklárma volt az újabb gátszakadás
Újabb gátszakadás történt Kolontárnál  kedd délelőtt, a tározóból ömlik a vörösiszap, azonnal megkezdték az  emberek kimenekítését a településről - adta hírül az MTI.
A hír azonban vaklármának bizonyult - közölte a Nol-lal a megyei védelmi bizottság vezetője.
Mire azonban kiderült, hogy nem igaz a hír, a pánik eluralkodott a faluban.
50-100 ember a templom körüli  dombra, a település legmagasabb pontjára menekült.
Egy nő a helyszínen  rosszul lett, őt a mentők most élesztik újra.
A polgármesteri hivatalból a dombra menekültek a védelmi bizottság ülésén részt vevők.
Később az Országos Katasztrófavédelmi Igazgatóság is megerősítette, hogy nem szakadt át újabb gát.
10.26 Pánik tört ki Kolontáron
Kitört a pánik kolontáron, miután elterjedt, hogy még egy tározó gátja is átszakadt.
Nem csak a helybéliek között lett úrrá a rettegés, de a katasztrófavédelem munkatársai is elhagyták a hírre a területet.
Egyelőre senki nem tud semmit, a hír senki nem cáfolta, de nem is erősítette meg.
10.17 Vészhelyzetet hirdetett a kormány
A kormány veszélyhelyzet kihirdetését rendeli el Veszprém, Győr-Moson-Sopron és Vas megye területeire a kolontári vörösiszap-tároló gátszakadása miatt.
Ez azt is jelenti, hogy a mostani kárelhárítás, kármentesítés, majd a későbbi kárenyhítés költségeit is az állam viseli.
A költségeket majd megpróbálják behajtani a gyártulajdonos MAL Zrt.-n - közölte Illés Zoltán, aki pontos kár
09.55 Akadémikusok indultak segíteni
A helyszínre indult kedden a Magyar Tudományos Akadémia (MTA) több  vegyész és biológus tagja, hogy megvizsgálják, miként lehet a  leggyorsabban és a leghatékonyabban semlegesíteni a szennyezőanyagot.
A szakemberek azt is  vizsgálják, hogyan lehet az eredeti állapotot helyreállítani.
Az  udvarokban összegyűjtött anyag tárolására a későbbiekben a védekezésben  részt vevő szervek konténereket biztosítanak.
09.17 Az áradat elmosta a vasúti pályát
A Kolontár melletti tározóból kizúduló vörösiszap másfél kilométeren teljesen elmosta a vasúti pályát, a vonatok ezen a vasútvonalon akár 100 percet is késhetnek.
A Mávinform keddi tájékoztatása szerint a másfél méter magasan áradó iszap  1500 méteres szakaszon tette tönkre a vasúti pályát, teljesen  megrongálódtak a biztosítóberendezések és a felső vezetéket tartó  oszlopok is.
A katasztrófavédelem folyamatosan dolgozik a  helyreállításon, addig Kolontár és Ajka-Gyártelep megállóhely érintése  nélkül vonatpótló autóbuszok szállítják az utasokat.
Miklós Éva, a  Mávinform ügyeletese az MTI-nek elmondta, hogy jelenleg 20-30 perces  késéssel közlekednek az úton lévő szerelvények, de később akár 100  perces késések is előfordulhatnak.
08.55 Illés Zoltán: ökológiai katasztrófa történt
Ökológiai katasztrófának minősítette a  környezetvédelmi államtitkár az ajkai térségben történt vörösiszap-áradást,  amely már több település növényzetét kipusztította, veszélybe került  több ezer ember, és a Marcal folyóba ömlött szennyezőanyag a Rábát és a  Dunát is veszélyezteti.
Illés  Zoltán Kolontáron kedd reggel mondta: még  mindig ömlik az ajaki timföldgyár 9-es és 10-es zagytározójából a vörösiszap,  ezért az már nemcsak Devecser, Kolontár, Somlóvásárhely települést és  ezek lakosságát, élővilágát veszélyezteti, hanem egy 40  négyzetkilométeres területet.
A  környezetvédelmi államtitkár kijelentette: a katasztrófahelyzet  kezelésének még csak elején vannak, ugyanis az enyhén radioaktív  szennyeződést össze kell gyűjteni, meg kell semmisíteni és meg kell  akadályozni a térség teljes ökológiai katasztrófáját.
08.26 Több tonna gipsszel védik a Marcal folyót
Több tonna gipsszel védik a Marcal folyót, így próbálják megakadályozni a nagyobb természeti katasztrófa kialakulását.
A nagy mennyiségű gipsz leköti a veszélyes vörös iszapot és a víz lúgtartalmát csökkenti, így kerülhető el a súlyos környezetszennyezés.
A  Magyar Honvédség és a Veszélyhelyzeti Felderítő Csoport sugárzási  méréseket végez a helyszínen.
A Marcalon egyébként harmadfokú,legmagasabb készültség van érvényben.
Bakondi György, az OKF vezetője a Magyar  Televízió Ma reggel című műsorában ezzel kapcsolatban azt mondta,  továbbra sincs sugárzásveszély, ez csak akkor következne be, ha gyorsan  száradna ki az iszap, mert a por már radioaktív.
08.01 A tározó többi gátját az éjjel megerősítették
Az éjjel valamennyi iszaptározó  gátját megerősítették, így elhárult egy újabb gátszakadás veszélye -  mondta Bakos György katasztrófavédelmi szóvivő az MTI helyszínen  tartózkodó tudósítójának.
A szóvivő megjegyezte: a többi tározóban sűrűbb, masszívabb tömegű iszap van, és kiömlése esetén sem okozna akkora károkat, mint a hétfői.
07.37 Stabil a győri kórházban kezelt betegek állapota
Jakabos  Péter, a kórház ügyeletes orvosa kedden a Magyar Televízió Ma reggel  című műsorában azt mondta: az éjszaka nem történt különösebb változás a  náluk kezelt betegek állapotában.
Közölte, hogy nehéz megmondani,  a sérülteknek mennyi esélyük van a teljes felépülésre.
A legsúlyosabb  sérültjük idős és egyéb betegségekben is szenved, az ő esélyei sokkal  rosszabbak, mint azoknak, akik könnyebben sérültek meg.
Egy 62 éves nő  szintén súlyos sérüléseket szenvedett, az ő esélyeiről is nehéz  nyilatkozni - mondta.
Elmondta azt is, a vörösiszap olyan lúgos anyagot tartalmaz, amely vegyi égést okoz és az a  jellegzetessége, hogy nem azonnal, hanem néhány nap után roncsolódnak  jelentősebben a szövetek, így egy először felületinek tűnő sérülés  elmélyülhet és gondot okozhat.
A győri kórház korábbi  tájékoztatása szerint az egyik beteg állapota életveszélyes, a másik  súlyos, a harmadik könnyebb sérüléseket szenvedett.
Tamás László János  főigazgató-főorvos hétfőn elmondta: egy középkorú férfit, egy 62 éves  nőt és egy 70 év körüli férfit kezelnek.
Az idős férfi a teste  kétharmadán szenvedett égési sérüléseket, az ő állapota súlyos,  életveszélyes.
07.15 Még mindig méteres magasságban áll a vörösiszap Devecseren
Méteres magasságban állt kedd kora reggel Devecser több részén is a vörösiszap,  amely hétfő délután zúdult rá a Veszprém megyei városra, és elöltött  230 házat, 19 utcát.
A városban több tucatnyi katonai jármű sorakozik,  védőmaszkot viselő rendőrök próbálják a járható utakon irányítani a  forgalmat - jelentette az MTI tudósítója a helyszínről.
Toldi Tamás, Devecser polgármestere az MTI-nek azt mondta: az iszappal  elöntött házakat, amelyekből kimenekítették az embereket, rendőrök  őrzik, az utakat lezárták.
A városban kedden elmarad a tanítás, ugyanis  az iskola épületében szállásoltak el 40 helybélit és a mentésben dolgozó  szakembereket.
A katasztrófavédelem felkészült a  kármentesítésre, a lúgos kémhatás csökkentésére savasító folyadékot  öntöttek három helyszínen három időpontban a Marcal folyóba - mondta a  katasztrófavédelem szóvivője
06.30 Egy kisgyerek a harmadik áldozat
Már három halálos  áldozata van az iszapömlésnek;  a rendőrök Kolontáron hétfőn késő este  egy három év körüli kisgyermek  holttestét találták meg egy családi  házban.
Ezzel  hivatalosan is háromra emelkedett a kolontári katasztrófa  halálos  áldozatainak száma, a jelentések még folyamatban vannak.
A honvédség nagy erőkkel folyamatosan  dolgozik a  maró hatású vörösiszappal elöntött területek  kármentesítésén, az utcák fertőtlenítése már megkezdődött.
itthooon:) mekkora volt Ajka úristen:D nyomatták rendesen:D végig ott voltunk ahh durva élmény:Dennyi koncertet:D Köszii Apa<3:)
Mindjárt színpad! ajka powaaa
ajka is kúl volt, bemutatkozott MEDVEEEE! go pest, este meg jól megőrülünk hajdúböszörményben!! #fb
@ederkrisztian Hol van Ajka?Melyik megyében?Olyan messzire el szoktál menni!
@ederkrisztian sajnos nem tudtam elmenni.:( pedig itt van a közelbe Ajka...
hattttalmas őrület volt rábapatyon, istenek vagytok! :D irány ajka, 16.00-kor nyomjuk! jeaaah bóóój! #fb
na akkor Rábapaty.Ajka lefújva ... Viki majd máskor. ;] ♥
átnézem versenyre a papírokat amiket adott Éva néni..hétfőn nemtom hányadik órába gyakorlás...kedden pedig go Ajka..:)
8-ra megyek ki segíteni a pakolásban segélykoncert helyszínére #ajka
ma valahogy kimondottan nincs kedvem dolgozni menni.de csak kibírom ez az utolsó a héten. holnap Ajka jótékonysági koncert ?! :]
tegnap este @dora_horvath nál, filmezés, 5kor kelés, fél 6kor indulás, kóóma, kocsiban tombolás, 10:00 Ajka - lepakolás..
SZOMBAT AJKA - Jótékonysági koncert - SP,Fluor,Hösök,MC Göz,Deniz,Funktasztikus,Siska Finuccsi,Sub Bass Monster,AC,Adri,Barbee,Lola....
2010.10.16.Ajka-Sportcsarnok Jótékonysági koncert a vörös iszap katasztrófa károsultjainak megsegítésére. RTRTRT
Október 16. Ajka
újabb három helyen roppant meg a vörösiszap tároló fala Ajka-Kolontár-Devecsernél... aki teheti kérem segítsen! 1752, 1749!
az elobb lattam 15 rendorautot vörös sarral az aljan es a gumikon, csak nem ajka felé voltak?
"Magyarországon három timföldgyár volt (a legnagyobb kapacitású Ajka mellett Almásfüzítőn és Mosonmagyaróváron, ez utóbbi volt a legkisebb)"
@_nikker kb 2 km-re van innen.. Ajka határán .. csak a szerencsén múlt h nem ide folyt be az iszap.. ha ez a fele szakad ki v erre lejt..:|
, védőkesztyű, védőszemüveg kellene most leginkább.  Kristály-völgy Egyesület (Ajka, Sport u. 14., Bányász Sportpálya)"
A kolontári katasztrófahelyzettel
Ilyen sincs Ajka környékén, igaz srácok?
Durva ami otthon van... Ajka felé nm fog menni, ennyi, mert már ígyis nagyon gáz a helyzet :(
Ez durva a VörösIszap visszavág Ajka-Devecser-Somlóvásárhely 3 eltűnt személy rengeteg sérült. Ingajáratban a mentőhelikopterek. Mi van itt?
szörnyű ami itt megy.. 2 percenként mennek szirénázva valakik, mindenki arról beszél ki halhatott meg, az utak lezárva, Ajka elzárva..
Red-Help: Felhívás mindenkihez!:
Túltöltötték az ajkai timföldgyár zagytározóját, pedig tudtak a repedésekről
¡¡¡Cierre de Magyar Aluminium YA!
"amikor egy magántulajdonban lévő vállalat, a Magyar Alumínium ZRt. területén az iszaptároló X. kazetta " Mért is fontos a magántulajdon, ->
Talán Orbán vehemenciája nem okoz károkat az autóipari befektetésekben. Gondolva a magyar alumínium beszállításokra.
@Peetje38 bedoel je Magyar Alumínium Termelő és Kereskedelmi Zrt. (Hongaarse aluminium productie- en handelsmaatschappij NV) ???
@chrisjazzingup - Bakonyi Zoltán, Ajkai Timföldgyár.
A Magyar Alumínium Termelő és Kereskedelmi Zrt számláját azonnal zárolnám, és segélyezésre fordítanám... #vörösiszap
@tothur @ParkInZone "Magyar Alumínium (MAL) "határozottan cáfolja", hogy újabb gátszakadás történt volna." - ez áll a cikk végén.
"A vörös iszap nem veszélyes" - mondta Bakonyi Zoltán, az Ajkai Timföldgyár igazgatója. - Akkor fürödjön benne az igazgató úr!!
Most meg a T-Mobile, hogy támogassam az iszapkatasztrófa károsultjait. Engem ma már csak robotok keresnek?
Kocsis Máté az iszapkatasztrófa helyszínére látogatott
Október 31-én Árral szemben - jótékonysági segélykoncert az iszapkatasztrófa károsultjaiért. 14.00-kor KiSTeHéN
Sisi Bál: 2010 a vadászat jegyében! Ráckeve Savoyai Kastély - november 15-21.
@Marzipan_Berry lényegtelen.. csak az elmúlt 72 órából... és lehetőleg közérdekű legyen pl iszapkatasztrófa vagy valami politiikai xd
Adománygyűjtés az iszapkatasztrófa áldozatainak
Tudom, morbid, de az iszapkatasztrófa helyszínéből nagyon jó S.T.A.L.K.E.R.  stílusú játékot lehetne csinálni.
Iszapkatasztrófa - felhívás a Devecseri Városi Könyvtár megsegítésére
A Macveszem.com 70 ezer forinttal támogatta az iszapkatasztrófa károsultjait #iszap
Iszapkatasztrófa – Mi lesz a sérült állatokkal?
Segítő Design - jótékonysági design aukció az iszapkatasztrófa károsultjai javára:
segitsetek ti is az iszapkatasztrofa aldozatainak!! felfoghatatlan tragedia.. :(
Találtam 5 db, fémcsík nélküli ezrest. Azt hiszem ez égi jel, h még legalább ennyi pénzt küldjek az iszapkatasztrófa áldozatainak.#iszap #fb
Várható bejegyzés (vasárnap este): Iszapkatasztrófa és pofátlan hazugságok
fél 4-kor a kossuth rádióban meghallgathatjátok, hogy mit látunk a netezők kommentjeiből iszapkatasztrófa ügyben.
Ételosztás az iszapkatasztrófa károsultjainak...
na indulok: Anyával, 400 L hipóval, és a fényképezőgépemmel a Művelődési központba, az iszapkatasztrófa áldozatainak gyűjtünk! hajrááá
♺ @bekevar: Ma este 150ezer forintot gyűjtöttünk a gyülekezetben az iszapkatasztrófa károsultjainak.
Ma este 150ezer forintot gyűjtöttünk a gyülekezetben az iszapkatasztrófa károsultjainak.
OV-nak nagyon "jól" jött az iszapkatasztrófa, többször mondhatja el egy órán belül, hogy "összefogás" mint a kampány alatt összesen
Elég rossz éve volt/van Magyarországnak:először árvíz,utánna ez a iszapkatasztrófa meg még a válság is itt van.
A teljes jegybevétel az iszapkatasztrófa áldozataié. A B-közép a himnusz alatt az aradi vértanúkat ábrázoló transzparenseket mutatott.
Nem hagy nyugodni lehet hogy terrorista merénylet volt ez a iszapkatasztrófa?
Aki teheti, hívja a 1752 vagy a 1749 segélyvonalat, és adjon pár száz forintot az iszapkatasztrófa áldozatainak. Köszönjük!
Ételosztás az iszapkatasztrófa helyszínén...
@drobee az iszapkatasztrófa most pár hétre elég rosszhírnek
"Volt két malacom, mindkettő odalett" - Devecser az iszapkatasztrófa után
szabin vagyok, de ez az iszapkatasztrofa kommunikacio elkepeszt.jo,h nem hoztam gepet, kulonben blogolnek folyamatosan...:)
¡¡¡Cierre de Magyar Aluminium YA!
"amikor egy magántulajdonban lévő vállalat, a Magyar Alumínium ZRt. területén az iszaptároló X. kazetta " Mért is fontos a magántulajdon, ->
Talán Orbán vehemenciája nem okoz károkat az autóipari befektetésekben. Gondolva a magyar alumínium beszállításokra.
@Peetje38 bedoel je Magyar Alumínium Termelő és Kereskedelmi Zrt. (Hongaarse aluminium productie- en handelsmaatschappij NV) ???
A Magyar Alumínium Termelő és Kereskedelmi Zrt számláját azonnal zárolnám, és segélyezésre fordítanám... #vörösiszap
Iszapkatasztrófa: már hét eltűnt embert keresnek
Hétre emelkedett az eltűntek száma az iszapömlés által érintett Veszprém megyei településeken, a mentés során nyolc tűzoltó és egy rendőr is megsérült - közölte az Országos Katasztrófavédelmi Főigazgatóság (OKF) hétfő este az MTI-vel.
A közlemény szerint a mentők az esti órákig százhúsz sérültet láttak el, negyvennégyet a helyszínen, míg a többieket kórházba szállítottak.
Devecseren és Kolontáron összesen hat mentőegység maradt.
Az érintett terület ivóvíz ellátása biztonságos, mivel a környéket nem ásott kutak, hanem vezetékek látják el ivóvízzel, a víz fogyasztása megengedett - áll az OKF közleményében.
Az érintett területen a haszonállatok nagy többségében elpusztultak.
A katasztrófavédelem azt kéri a lakosságtól, hogy az elhullott állatokhoz ne érjenek hozzá, illetve értesítsék az önkormányzatok közterület-felügyeletét, mezőőri szolgálatát, vagy a mezőgazdasági szakigazgatási hivatalt.
Iszapkatasztrófa: hét embert még mindig keresnek
Továbbra sem találják azt a hét embert, akiket eltűntként tartanak nyilván az Ajka közelében történt, már három halálos áldozatot követelő hétfői iszapömléssel következtében.
Az éjjel újabb sérültekről nem érkezett jelentés.
Az  Országos Katasztrófavédelmi Főigazgatóság (OKF) ügyeletese az MTI-nek  kedd hajnalban elmondta: zajlik a kármentesítés az iszappal elöntött  településeken, de a katasztrófavédelmi szakemberek munkáját nagyban  nehezítette a sötét, ugyanis a falvak egy részét áramtalanították.
A  honvédség nagy erőkkel folyamatosan dolgozik a maró hatású  vörösiszappal elöntött területek kármentesítésén, már zajlik az utcák  fertőtlenítése – tette hozzá.
Bakos György tájékoztatása szerint hajnalig újabb sérültekről nem érkezett jelentés.
A  timföldgyár 9-es és 10-es zagytározójának gátszakadása nyomán kiáramló  vörösiszap három települést - Devecser, Kolontár, Somlóvásárhely -  öntött el, sok embert kitelepítettek.
Az esti órákig a mentők 120  sérültet láttak el, ketten életveszélyes állapotban vannak.
A mentésben  nyolc tűzoltó, egy rendőr és egy katona is megsérült, de közülük csak  egy rendőr tartottak bent megfigyelésre – mondta az ügyeletes.
Bakos  György az MTI-nek elmondta, a közműcégek szakemberei az éjszaka  folyamán azon dolgoztak, hogy a szolgáltatásokat, ahol lehetséges,  vissza tudják kapcsolni, hogy az otthonaikban maradtak ne maradjanak  víz, és áram nélkül.
Vizsgálják a Kolontáron hétfőn késő este egy  családi házban talált három év körüli kisgyermek halálának körülményeit, de a szóvivő megjegyezte, a sebes sodrással zúduló  iszaptenger a településen több mint két méter magasságban hömpölygött.
Kármentés - álláspontunk az iszapkatasztrófáról
Ha az iszapkatasztrófa egy héttel ezelőtt, még a választási kampányban történik, most minden a vörös veszedelemről meg az alumíniumipari privatizációból (is) gazdagodó Gyurcsányról szólna.
Ennek a jelen kontextusban viszont már nem lenne sok értelme, de azért a politikai szálat nem kell kapásból ejteni: ami történt, az a magyar politikai osztály sok évtizedes felelősségének (és persze felelőtlenségének) következménye.
A gyökerek a 60-as évek elejéig, a Magyar–szovjet timföld-alumínium egyezmény megkötéséig nyúlnak.
Magyarország a nem túl jó minőségű magyar bauxitból timföldet gyártott, a Szovjetunió ebből alumíniumot.
A munkamegosztás gyümölcseként a timföldgyártás veszélyes hulladéka, a vörös iszap nálunk maradt, akkori keleti szomszédunk pedig vízerőmű-zombik és savas esők formájában fizette meg a hadiiparhoz (is) nélkülözhetetlen alumínium előállításának környezeti költségeit.
A rendszerváltáskor a magyar alumíniumszektornak józan számítás szerint el kellett volna halnia.
A bauxitunk továbbra is kis sűrűségű és drágán kitermelhető, az energia 1990 táján drasztikusan megdrágult, az alumínium ára leesett.
Hogy az ágazat ma mégis létezik, az egyetlen „versenyképességi” tényezőnek, a hulladék-elhelyezés szabályozatlanságának köszönhető.
Nálunk nem létezett, és ma sem létezik a szinte egész Európában működő, landfill taxnak nevezett adótípus, azaz nem kerül pénzbe a talajfelszín elfoglalása és a föld elszennyezése.
Ezért lettünk az ezer hulladéklerakó országa.
A vörös iszap lerakása szinte költségmentes: a mérgező zagyot salakból, pernyéből vagy földből emelt gátak között tárolják, és rekultiváció címén olykor szennyvíziszappal vagy más, szintén ártalmas hulladékkal takarják le.
Az elmúlt két évtizedben a költségvetés milliárdokat költött a probléma felmérésére és a megoldás előkészítésére – a dolgok mai állása szerint teljesen értelmetlenül.
Jelenleg a hatóságok – egy sikeresnek ítélt tényfeltáró PHARE-projekt eredményei ellenére – még azt sem tudják, hogy mennyi vörös iszap van az országban (egy félhivatalos adat 25 millió tonnáról szól, a Levegő Munkacsoport 30 millió tonnáról tud, a reális szám mindkét értéknél magasabb lehet).
Hosszú távon is működő ártalmatlanítási megoldás nincs, amit eddig csak azért nem mondtak ki, mert viszonylag sokan (és jól) megélnek a kuruzslásszintű, de mindig közpénzből finanszírozott kárenyhítési próbálkozásokból.
Ilyen feltételek mellett a timföld- és alumíniumgyártás sem rossz üzlet: az érintettek az áramot kedvezményes áron kapják, ahogy az iparág működőképes részéhez is úgyszólván üveggyöngyökért jutottak.
Az árcsökkentés indoka annak idején a környezetvédelmi kötelezettségek átvállalása volt, ám – mint látjuk – ebből nem sok valósult meg: a tározók ma is megvannak, folyamatosan bővülnek, és baj esetén változatlanul az államnak kell a pénztárhoz fáradnia.
Egy tonna vörös iszap semlegesítése nagyjából 100 ezer forintba kerül, a 30 millió tonnányi készletet tehát 3 ezermilliárd forintból lehetne eltakarítani – ennyi értéket az iparág egy évszázad alatt sem tudna megtermelni.
Most úgy tűnik, hogy a mindenkori kormányok a fentiekhez képest fillérekből megúszható kárenyhítésre sem törekedtek.
Az érintett térségben élők nem tudták (máshol ma sem tudják), hogy milyen veszélynek vannak kitéve és mi a teendőjük, ha átszakad a gát.
A vörös iszappal úgy vagyunk, mint a számtalan meddőhányóval, salak- és pernyelerakóval: ha nincs katasztrófa, nem veszünk róluk tudomást.
E rövidlátásnak kevés a haszonélvezője – nem kevés károsultja viszont olykor az egészségével vagy az életével fizet.
Már a napokban újraindítanák a termelést az ajkai timföldgyárban
A Magyar Alumínium Termelő és Kereskedelmi Zrt. (MAL Zrt.) már a hét végén szeretné újraindítani a termelést az ajkai timföldgyárban egy új iszaptároló kazettával - mondta Tolnay Lajos, a cég elnöke szerdán az InfoRádiónak.
Tolnay Lajos elmondta, hogy a cég levelet írt  Illés Zoltán környezetvédelmi államtitkárnak, amelyben a gyár újraindulásához szükséges működési engedélyt kérik vissza, és megindokolják, hogy melyek azok a műszaki, gazdasági, emberi, regionális érdekek, amelyek miatt újra kellene indítani a termelést.
Mint mondta: a gyár háromezer ember munkahelyét jelenti, és fontos szerepet tölt be regionális szinten, illetve az exportban is.
Illés Zoltán kedden azonnali hatállyal felfüggesztette a MAL Zrt.
termelői tevékenységét.
Az államtitkár akkor úgy nyilatkozott: a hétfő délutáni baleset után a cég még tovább folytatta a termelést, és felmerült a gyanú, hogy az ökológiai katasztrófa azért következett be, mert a zagytározóban sokkal több iszapot tároltak, mint amennyit szabad lett volna, illetve a cellák illesztése nem volt szakszerű.
Tolnay Lajos tájékoztatása szerint szakemberekkel való egyeztetés alapján hosszabb távon - a csapadékosabb időjárás miatt - a szárazabb vörösiszap-technológia felé szeretne  elmozdulni a cég, vagyis kevesebb vizet használnának fel.
Ennek pontos paraméterei azonban még nincsenek kidolgozva, de már felvették a kapcsolatot az illetékes egyetemi kutatóintézettel - tette hozzá.
Rámutatott ugyanakkor: a jelenlegi technológia is biztonságos, hiszen a világ timföldiparában 95 százalékban ezt használják, és eddig semmilyen probléma nem volt vele.
Tolnay Lajos az InfoRádióban azt mondta: ha most újra tudják indítani a termelést, akkor a leállás nem befolyásolja a MAL idei eredményeit, éves üzleti tervét.
Azonban hangsúlyozta, hogy jelenleg az újraindulás mellett a kárelhárításra koncentrálnak.
Az Allianz biztosította a MAL-t
Az Allianz Hungária Biztosítót felhatalmazta a Magyar Alumínium Termelő és Kereskedelmi (MAL) Zrt. annak nyilvánosságra hozatalára, hogy a MAL az Allianz-szal kötött 2010-re érvényes vagyon és felelősségbiztosítási szerződést - közölte a biztosító szerdán az MTI-vel.
A biztosítás összegének közlésére nem hatalmazta fel a MAL a biztosítót.
Tolnay Lajos, a MAL elnöke szerdán az MTI kérdésére nem közölte, hogy milyen összegre szól a felelősségbiztosítás, de kilátásba helyezte, hogy azt a közeljövőben nyilvánosságra hozza a cég.
Több biztosító annak ellenére kezdte meg a kárfelmérést, és egyesek gyorssegélyt is biztosítanak az iszapömlésben kárt szenvedett ügyfeleiknek, hogy a lakásbiztosítások túlnyomó része nem terjed ki ilyen esetekre.
Szakértők szerint a károkért a MAL-nak kell helyt állnia, illetve a MAL felelősségbiztosítójának.
Az első becslések szerint tízmilliárd forint nagyságrendű kár keletkezett.
A Groupama Garancia Biztosító kárszakértői azonnal megkezdik a károk felmérését, amint a katasztrófavédelem szakemberei ezt engedélyezik - közölte a biztosító az MTI-vel.
A Groupama Garancia mindent megtesz annak érdekében, hogy a lakóingatlanok és a háztartási ingóságok, valamint a gépjárművek kárainak felmérése minél hamarabb megtörténhessen, hogy a biztosító szakemberei által felvett kárszakértői vélemények segítséggel szolgáljanak majd a kárigények későbbi érvényesítése során.
(A biztosító itt a károkozó céggel szembeni kárigényre utal.)
A biztosító egyúttal 150 ezer forint gyorssegéllyel segíti az ügyfeleit.
Hasonló módon jár el az Allianz is, amely rendkívüli 150 ezer forintos gyorssegéllyel segíti a lakásbiztosítással rendelkező ügyfeleit a vörösiszappal elöntött Veszprém megyei településeken - közölte a biztosító az MTI-vel.
Emellett a társaság tízmillió forinttal támogatja azt a társadalmi gyűjtést, amely a 1752-es Nemzeti Segélyvonalon keresztül folyik a katasztrófa károsultjai és az áldozatok családjai számára.
Az AEGON Magyarország ugyancsak ingyenes kárszemlét és készpénzes támogatást is nyújt károsult ügyfeleinek, hogy az érintettek minél előbb megkezdhessék a károk helyreállítását.
Az MTI-hez eljuttatott közleményük szerint a kárszakértők felmérik az ingatlanokban keletkezett károkat és dokumentálják azt, így azonnal megkezdhető a helyreállítás, a dokumentáció pedig később felhasználható a kártérítési eljárás során.
'Ha a kiömlő iszap nem veszélyes, miért vannak százával kórházban?'
Ajka polgármestere szerint "szerencsétlen" nyilatkozat volt az a timföldgyár vezetője részéről, hogy a kiömlő iszap emberre nem veszélyes, és nem okoz maradandó károsodást.
Akkor miért van száznál jóval több ember kórházban, sokan közülük maradandó bőr- és szemkárosodás miatt?
- tette fel a kérdést Schwartz Béla (MSZP), utalva Bakonyi Zoltánnak, a MAL Zrt. vezérigazgatójának egy korábbi nyilatkozatára.
A polgármester hangsúlyozta ugyanakkor azt is, hogy a MAL Zrt. elnöke, Tolnay Lajos már sokkal "együttműködőbben és emberibben" nyilatkozott, valamint sajnálkozását fejezte ki.
A mindössze 30 millió forintos kártérítési felajánlást a cég részéről azonban nem lehet komolynak tekinteni - vélekedett a polgármester.
Schwartz Béla úgy tudja, hogy a kolontáriak és a devecseriek közül jó néhányan nem akarnak visszaköltözni eddigi lakóhelyükre.
Ajka polgármestere elmondta, a város húsz közmunkást és tíz konténeres autót biztosított Devecsernek és Kolontárnak - mondta, hozzátéve: ajkai cégek is segítenek tehergépkocsikkal és rakodógépekkel a szállításban.
Gyűjtik a lakossági felajánlásokat is; ruhát, takarót, élelmiszert visznek az emberek.
A polgármester kitért arra is, hogy az ajkai kórházban több mint hetven beteget kezelnek az iszapömlés miatt.
Schwartz Béla hangsúlyozta ugyanakkor azt is, hogy a MAL Zrt. a város legnagyobb munkáltatója, hiszen több mint ezer ember dolgozik a timföldgyárban.
Megjegyezte: azzal, hogy felfüggesztették a gyár működését, veszélybe került az emberek munkahelye.
Bízik abban, hogy a felfüggesztés csak átmeneti jellegű - tette hozzá, megjegyezve: a cégnek eleget kell tennie minden kötelezettségének, és biztosítani kell, hogy ilyen soha többé ne fordulhasson elő.
Iszapkatasztrófa: az eddigi mérleg
Az Ajkától alig néhány kilométernyire található vörösiszap tározónál hétfőn a déli órákban bekövetkezett gátszakadás miatt legalább hat-hétszázezer köbméternyi veszélyes anyag zúdult a közeli Kolontár és Devecser községekre, és a két településen legalább tízhektárnyi területen pusztított.
Az eddigi adatok szerint Kolontáron 37 – közötte két önkormányzati tulajdonú létesítmény –, Devecseren 207, Somlóvásárhelyen pedig 14 épület rongálódott meg, öt devecseri vályogház pedig gyakorlatilag megsemmisült.
A gátszakadás után elsőként az ajkai tűzoltókat, majd a közelben található más egységeket is riasztották, így viszonylag rövid időn belül több mint százan érkeztek a helyszínre, közöttük a katasztrófavédelem vegyi felderítő egységeinek munkatársai is.
A honvédség és a mentők több helikoptert küldtek a helyszínre, és 16 mentőautót vezényeltek ki.
Elsőként a veszélyeztetett lakókat mentették: Kolontáron mintegy hatvan, Devecseren több mint hétszáz emberről volt szó, bár végül négyszáz főnek kellett távoznia otthonából.
A kormány a katasztrófa miatt veszélyhelyzetet hirdetett ki.
Kolontáron már hétfőn három holttestet is találtak, de később a halálos áldozatok száma négyre nőtt, és három eltűnt személyt még mindig keresnek.
Az eddigi adatok szerint 134-en sérültek meg, közöttük tizenheten – nyolc tűzoltó, hét rendőr, illetve egy katona – a mentésben közreműködők közül; néhány helyi lakost életveszélyes állapotban szállítottak kórházba.
Az esetek zömében a rendkívül lúgos kémhatású iszap égési sérülést okozott, néhányan pedig a belélegzett por miatt légúti károsodást szenvedtek.
A kitelepített lakók számára azonnal ideiglenes elhelyezést biztosítottak, és ehhez a katasztrófavédelem tábori ágyakat, illetve takarókat biztosított.
Kiderült azonban, hogy a legtöbben a környéken lakó rokonoknál vagy barátoknál találtak menedéket.
Így a Devecserben ötszáz főre berendezett éjszakai szálláshelyeket mindössze harmincan vették igénybe, de a kolontári negyven férőhelyen is csak körülbelül ugyanennyien voltak.
A katasztrófavédelem egyébként más eszközöket, többek között gumicsizmákat, védőkesztyűket és -szemüvegeket, műanyagból készült védőnadrágokat és légzésvédő maszkokat is a helyszínre vitt.
A tűzoltók, a katasztrófavédelem emberei, valamint a rendőrök és katonák azonnal megkezdték a szennyezett településrészek megtisztítását.
Amennyire lehetséges, a veszélyes anyagot zsákokba gyűjtik és visszaszállítják a tározóba, s ahol erre nincs lehetőség, ott magas nyomású vízsugárral tisztítják meg az elárasztott területeket.
Hozzáláttak az állati tetemek felkutatásához és összegyűjtéséhez is.
A vörösiszap-tározót üzemeltető Magyar Alumínium Zrt. pedig a töltésszakadás helyén háromlépcsős védőgyűrűt épített ki, hogy a további szivárgást megakadályozza.
Ezzel tegnap végeztek, így a közvetlen veszélyhelyzet megszűnt.
A közeli Marcal folyóba is jelentős mennyiségű iszap kerülhetett, emiatt a víz erősen lúgos kémhatásúvá vált.
Annak érdekében, hogy megelőzzék a súlyosabb károkat, a környezetvédelmi és vízügyi szervek irányítása mellett több helyen több ezer tonnányi gipszet szórnak a folyóba, ugyanakkor a lúgos hatást sósavval is próbálják közömbösíteni.
Emellett a vizet fenékgát építésével duzzasztják vissza, mert az áramlás lassításával a vörös iszap egy része könnyebben a meder fenekére ülepedhet, illetve jobban keveredhet a semlegesítő anyagokkal.
A rendőrség halált okozó gondatlan veszélyeztetés miatt nyomozást rendelt el, és az ORFK tegnapi közlése szerint – az ügyben az országos főkapitány döntése alapján – a Nemzeti Nyomozó Iroda jár el.
Egyébként az eset kapcsán más bűncselekmények gyanúja is felmerülhet.
Ennyi az elmúlt három nap gyorsmérlege, azonban a mentesítés és a helyreállítás még hosszú időt vesz igénybe.
A szennyezett települések mellett több száz hektárnyi külterületet is meg kell tisztítani, és valószínűleg számos helyen szükség lesz a felső talajréteg cseréjére is.
A vörös iszappal elöntött településeken még mindig kilencven tűzoltó, körülbelül százötven rendőr és mintegy kétszáz katona teljesít folyamatosan szolgálatot.
Dobson Tibor kármentesítési szóvivő lapunk kérdésére elmondta: tizenöt, fecskendővel felszerelt tűzoltójárművet vezényeltek a térségbe, míg a katonák harminc körüli gépkocsija is rendelkezésre áll.
Emellett rendelkeznek a sűrű iszaphoz használható speciális zagyszivatytyúkkal is.
Azt azonban a szóvivő szerint egyelőre becsülni sem lehet, hogy a szennyezett területek megtisztításával mikor végezhetnek.
Iszapkatasztrófa - az MSZP is parlamenti vizsgálatot sürget
Az MSZP országgyűlési képviselőcsoportja és európai parlamenti delegációja összesen kétmillió forintot ajánlott fel az iszapömlés károsultjainak - jelentette be a párt elnöke .
Mesterházy Attila csütörtöki sajtótájékoztatóján közölte: azt kérték levélben a  belügyminisztertől, hogy a jövő héten tájékoztassa a parlamenti pártok  frakcióvezetőit, pártelnökeit, hogyan áll a kármentesítés.
Kérését azzal  indokolta, hogy csak a pontos információk ismeretében tudják eldönteni,  miként járuljanak hozzá a folyamathoz.
Kérik azt is,  üljön össze a parlament fenntartható fejlődés bizottsága és  foglalkozzon azzal, mit lehet tenni és hogyan lehet elkerülni a jövőben  az ilyen katasztrófákat.
A frakcióvezető jelezte: összeül a  szocialista vezetésű fogyasztóvédelmi parlamenti bizottság és  megvizsgálja, miként fordulhatott elő, hogy egy ilyen veszélyes üzem  esetén tízmillió forint elég volt a biztosításra.
Véleménye szerint meg  kell nézni azt is, hogy ez a biztosítási rendszer jó-e így és szükség  van-e egy értelmezési irányelvre, amit ilyen katasztrófa esetén  alkalmazhatnak a biztosítók.
Iszapkatasztrófa - a munka java még hátravan
Tizenegy ember sérült meg a vörösiszap-lavina sújtotta ajkai térségben a kárfelszámolási munkában - közölte az Országos Mentőszolgálat sajtóügyeletese.
A környezetvédelmi államtitkár szerint a munka java még hátravan.
A mentőszolgálat sajtóügyeletesének közlése szerint a kármentesítésen dolgozó sérültek közül egy embert  kellett kórházba szállítani, mert a szemébe vörösiszap csapódott, de  állapota nem súlyos.
Tíz embert a helyszínen láttak el a mentők.
Az ápolásra szoruló emberek között  voltak olyanok is, akik már korábban megsérültek.
Orvosi ellátásra  szorult néhány újságíró, köztük az MTI fotóriportere is, aki enyhébb  égési sérüléseket szenvedett az erősen lúgos hatású vörösiszaptól.
Kolontáron és Devecserben egy-egy mentőautó áll 24 órás készenlétben.
Az országos katasztrófavédelmi főigazgató, Bakondi György szerint hétfőre befejeződhet az iszappal elöntött települések kármentesítése, de az okozott károk teljes felszámolása hosszú heteket vesz igénybe.
Hasonlóan értékelte a helyzetet Illés Zoltán, környezetvédelmi államtitkár is, aki szerint egy hónapon belül állhat helyre az élet a vörösiszap által sújtott ajkai térségben.
Illés Zoltán külföldi újságíróknak csütörtök este Kolontáron azt mondta, a legnagyobb munka ezután következik.
A politikus - miután megtekintette Kolontáron a védekezési munkálatokat - külföldi televíziós stáboknak nyilatkozva úgy fogalmazott: 800 hektárnyi területen pusztított a vörös sárlavina.
A legnagyobb és legösszehangoltabb feladatot a következő időszakban kell végrehajtani, amikor is ezekről a területekről sok tucat munkagéppel egyszerre kell összegyűjteni a mérgező anyagot, és egy központi gyűjtőbe szállítani.
A környezetvédelmi államtitkár hozzáfűzte, ezt a munkát csak abban a stádiumban lehet elvégezni, amikor a vörös sár még nedves, de nem száradt ki.
Ugyanis szilárd állapotában, porrá alakulva bekerülhet a folyók vizébe, illetve az emberek szervezetébe.
Közlése szerint eddig különféle eljárásokkal sikerült meggátolni, hogy a szennyeződés magas pH-értékkel a Dunába jusson.
Iszapkatasztrófa: Somlóvásárhelyről mindenki elfeledkezett
Marton László, a vörösiszap sújtotta Somlóvásárhely független polgármestere szerint "magukra maradtak", s hiába igényeltek többször is védőruhát, saválló kesztyűt és gumicsizmát; nem kaptak vagy csak keveset és használhatatlant.
Harmadszorra  rendelték már meg a védőmaszkokat is, ám még mindig nem kaptak - mondta  csütörtökön az MTI-nek, megjegyezve: a baj az, hogy venni sem tudtak,  mert a környéken már sehol sem kapható.
Így jártak a kesztyűkkel is:  hiába szerettek volna venni, sehol sem tudtak - jegyezte meg.
Marton  László mintegy 25-30 emberrel - zöld csizmában, sárga védőruhában,  maszkosan - Somlóvásárhely főutcájának Devecser felé vezető végén  dolgozik; locsolják az utat, hogy ne keletkezzen por a vörösiszapból,  illetve markolóval rakják a vörös sárt teherkocsira.
Nálunk nem  járt senki, még a katasztrófavédelem sem, csak egy-egy rendőrautó megy  el néha a faluban - mondta a polgármester.
Minket eddig még az újságírók  sem kerestek - tette hozzá.
Marton László szerint nemhogy vezető  embert, de még egy tűzoltót sem láttak hétfő óta.
Hozzátette: a  gátszakadás napján még jártak itt is tűzoltók, de azóta senki sem.
A  polgármester elmondta: 16 házat "érintett a vörös áradat", de főleg a  kertek mentek tönkre.
Hangsúlyozta, hogy az érintett lakosoknak  biztosítottak helyet és étkezést is a kultúrházban, de nem éltek vele,  visszamentek a házukba.
A szélső házaktól látni, hogy a falu határa szinte mindenhol vöröslik.
Tönkrementek a kukoricaföldek, eltűntek a növények, nem látni zöldet, vörös  itt minden - mondta a polgármester, megjegyezve: sok helyütt már  vetettek is, ott jövőre termés nem lesz.
Magukra vannak ugyan  hagyatva, de még ez sem lenne baj, ha kapnának megfelelő mennyiségű és  mérető védőfelszerelést - hangsúlyozta.
Mint mondta: a legfontosabb  lenne a lúg- és saválló kesztyű, a védőruha és a csizma.
Egy-két  dolgot kaptak, például néhány esőköpenyt és munkaruhát, meg saválló  kesztyűket, de az utóbbiak még egy nő kezére is nehezen húzhatók fel,  olyan kicsik - mondta Marton László.
Segítette őket a Máltai  Szeretetszolgálat munkaruhával és 100 pár csizmával is, ám azok közül 10  pár használható, a többi "férfiember lábára nem húzható fel" - mondta a  polgármester.
Ismertetése szerint a helyi vállalkozók  dolgoznak a kármentesítésen munkagépekkel és teherautókkal, szállítják  vissza Ajkára a VI-os kazettába az iszapot, a vörös sarat.
Marton  László tájékoztatott arról is, hogy minden károsult család megkapta a  Mal Zrt. által biztosított 100 ezer forintot.
Kitért arra is, hogy a  biztosítók viszont "olyan papírt küldtek", hogy csak a házakban  keletkezett károkra fizetnek, a kertekre nem, pedig Somlóvásárhelyen  inkább az utóbbiak károsodtak.
Két éve nem fizet társasági adót a MAL
Már az iszapkatasztrófa előtt is bajban volt a MAL Magyar Alumínium Termelő és Kereskedelmi Zrt., csakhogy annak természete pénzügyi volt.
A cég eredménykimutatásai szerint 2006 óta drasztikusan csökkent a társaság árbevétele, s mérleg szerinti eredménye is legutóbb akkor volt pozitív tartományban.Az elmúlt, lezárt négy évben összesen 102 millió forint társasági adót ﬁ zetett a cég a büdzsébe – tekintve, hogy ez idő alatt elért összes árbevétele megközelítette a 170 milliárd forintot, szinte elhanyagolható volt a hozzájárulásuk a közös kasszához, ha csak ezt az adónemet nézzük.
A 2008-as és 2009-es év után egyetlen fillér társasági adó nem került a cégtől a költségvetésbe.
Más közterheket azért fizettek ebben az időszakban is, például a dolgozók utáni járulékot.
Az iratokból arra lehet következtetni, hogy az alumíniumgyártás költséges iparág, az árbevétel 90 százalékát elviszi a termeléshez szükséges alapanyagok, szolgáltatások beszerzése.
Ugyanakkor annyit nem, hogy az üzemi eredmény mínuszba forduljon, erre egyedül 2007-ben volt példa.
Vagyis ahhoz, hogy a mérleg szerinti eredmény veszteséget mutasson, a pénzügyi műveleteknél kellett elbukniuk a pénzt.
Ez így is történt, a cég pénzügyi műveletek eredménye – 2007-et kivéve – negatív volt.
Tolnay Lajos, a cég tulajdonosa és elnöke lapunknak elismerte, hogy az elmúlt években nem forgatták nagy sikerrel a pénzüket a tőzsdén, de az utóbbi évek szerény eredményeinek okát másban látja.
Például abban, hogy 2006-ban be kellett zárniuk az inotai elektrokemencét, mert gazdaságtalan volt a működése, és ennek pénzügyi hatásai még évekig nyomták a mérlegeket.
Tolnay szerint az idei év – egészen e hét elejéig – biztatóan alakult: augusztus végi állapot szerint úgy tűnt, idén végre megint nyereségessé tud válni a társaság.
Optimizmusukat táplálta, hogy újra kapcsolatot tudtak találni az orosz piachoz.
Kórházban halt meg az iszap ötödik áldozata
Ötre emelkedett az ajkai iszapkatasztrófa halálos áldozatainak száma: a veszprémi kórházban meghalt egy ember, akit súlyos sérülésekkel ápoltak
Az Országos Tisztiorvosi Hivatal jelentése  szerint a 81 éves férfi, akit az ajkai Magyar Imre Kórházból  szállítottak át a veszprémi kórházba, péntek hajnalban belehalt  sérüléseibe.
A katasztrófa másik négy áldozata egy 14 hónapos kislány, egy középkorú férfit és egy nőt, valamint egy  idős asszony belefulladt az áradatba, amikor rájuk zúdult az iszap.
Félő, hogy az áldozatok száma tovább fog emelkedni, mert a kórházakban több embert kezelnek súlyos, életveszélyes állapotban vegyi égési sérülések miatt, három embert pedig továbbra is eltűntként tartanak nyilván.
Veszélyben van ezeregyszáz timfödgyári munkahely
Ajka polgármestere levelet írt a miniszterelnöknek ma, ebben arra kéri Orbán Viktort, hogy az 1100 dolgozót foglalkoztató timföldgyár folytathassa a működését.
Schwartz Béla (MSZP) az MTI-nek elmondta: a miniszterelnöknek írt levelében hangsúlyozta, hogy a kormány intézkedése - amellyel felfüggeszttette a timföldgyár működését - érthető volt, ezt a katasztrófa ténye, a rendkívüli kár indokolta.
Ugyanakkor a timföldgyári gazdasági társaság működésének felfüggesztése egy másik társadalmi katasztrófát vizionál - mutatott rá Schwartz Béla.
Közlése szerint a városban 14 ezer munkahely van, s ebből 1100 a MAL Zrt.-nél található, de a céggel más módon kapcsolatban lévő gazdasági társaságok, beszállítók dolgozói létszáma több ezerre tehető.
A polgármester elmondta, hogy Ajka és térsége ipari vertikumának része a Bakonyi Erőmű Zrt., továbbá jó néhány bauxitbánya, valamint szállító és építőipari cégek is.
Hangsúlyozta, hogy az erőmű az energia szolgáltatásán túl magas nyomású gőzt is előállít, amelyre "a timföldgyári technológiai folyamatban" van szükség.
Schwartz Béla szerint az erőmű kapacitásának kétharmadát a timföldgyár "veszi igénybe", továbbá az biztosítja a város számára a távfűtést.
A Mal Zrt. ellehetetlenülésével veszélybe kerülne a erőmű működése és a város távfűtése is - jelezte a polgármester.
Utalt arra is, hogy a Mal Zrt. évente 300 millió forint adót fizet be Ajka költségvetésébe, amely az összes ilyen jellegű adóbevételüknek a 25 százalékát teszi ki.
Megjegyezte, hogy a város kulturális és sportéletének is meghatározó támogatója a cég.
A polgármester úgy fogalmazott: a timföldgyár a gazdasági válságban is "jó példát mutatott", mert csökkentette ugyan a múlt évben a termelését, de a munkavállalóit nem bocsátotta el.
Ajka polgármestere az MTI-nek elmondta, arra kéri levelében a miniszterelnököt, hogy a város és térségének meghatározó vállalata működéséről hozandó kormányzati döntésnél vegye figyelembe az érveit.
Schwartz Béla hangsúlyozta továbbá: a "károkat a károkozónak meg kell térítenie", ám ez csak akkor lehetséges, ha a timföldgyár folytathatja a működését, így tud megfelelni a vele szemben támasztott követelményeknek.
Egy időre élhetetlenné vált az iszapkatasztrófa által sújtott terület
Súlyos felelőtlenség lenne a Mecsekért vezetője szerint, ha bárki arra kényszerítené az embereket, hogy rövid időn belül visszamenjenek szennyezett otthonaikba.
A Mecsekérc Zrt. vezérigazgatója szerint rövid távon alkalmatlanná vált az emberi életre az iszapkatasztrófa által sújtott terület; Varga József az MTI-nek pénteken nyilatkozva azt mondta: kísérletek elvégzését is szükségesnek tartaná ahhoz, hogy megtalálják a károk felszámolásának leghatékonyabb módjait.
"Teljes mértékben osztom a lakosság aggodalmait.
Bár tisztában vagyunk vele, hogy milyen anyagról van szó, miként kell semlegesíteni, de a helyreállítás és a természet helyreállásának időtartama hosszú, és még nem tudjuk, hány hónapról, hány évről van szó" - közölte a vegyészmérnök végzettségű cégvezető.
Hozzátette: ugyan nem látni jeleit, de súlyos felelőtlenség lenne, ha bárki arra kényszerítené az embereket, hogy rövid időn belül visszamenjenek szennyezett otthonaikba.
Kolontár kitelepítése: 'Nem akartuk kísérteni a sorsot'
Alig hatvan kolontári regisztráltatta magát az ajkai ideiglenes szálláson, a falubeliek döntő többsége ugyanis a környező településeken élő rokonoknál-ismerősöknél húzta meg magát a kitelepítés idejére.
A helybéliek nyugodtan fogadták a kitelepítést.
- A feleségemmel együtt mi voltunk az utolsók, akik elhagytuk a falut – mondja Varga József, akinek a kolontári dombtetőn áll a háza.
- Eredetileg el sem akartunk jönni, alá is írtunk egy papírt, hogy a saját felelősségünkre maradunk, aztán mégis meggondoltuk magunkat.
Odáig, ahol mi lakunk, biztosan nem jönne fel az áradat, de nem akartuk kísérteni a sorsot.
Vargáéknak – csakúgy mint az összes kolontári lakosnak – kétszer kellett regisztráltatniuk magukat a katasztrófavédelem munkatársainál: először, amikor elhagyták a falut, másodszor pedig az ajkai sportcsarnokban kialakított befogadó állomáson.
Erre azért volt szükség, mert a 715 kitelepített közül csupán hatvanan választották az ideiglenes szállást, a többiek a környéken élő rokonaiknál-ismerőseiknél húzták meg magukat, de a létszámellenőrzés miatt nekik is jelentkezniük kellett Ajkán.
- Megadtuk a telefonszámunkat és azt a címet, ahol a következő napokban leszünk – mondja Varga József.
- Egyébként azért vacilláltunk annyit, hogy eljöjjünk-e egyáltalán, mert nem akartuk ott hagyni az állatainkat, de aztán a katasztrófavédelmisek közölték, hogy naponta kétszer visszamehetünk etetni.
Meg aztán láttuk azt a rengeteg katonát meg rendőrt, akik ott maradtak, úgyhogy az értékeinket sem kell féltenünk.
A kolontáriakat szombatra virradóan érte a hír, hogy átmenetileg menniük kell a falujukból.
- Hat óra körül csöngetett be egy rendőr, hogy szedjük össze a legszükségesebb dolgainkat, mert egy óra múlva jelentkeznünk kell a buszmegállóban, és visznek minket Ajkára – meséli Ertli Gyuláné, egyike azoknak, akik a sportcsarnokban töltik a következő napokat.
A nyugdíjas asszonynak Rácalmáson élnek a legközelebbi rokonai, így ők a férjével együtt inkább a befogadó állomást választották.
- Az ennivalóról nem kell gondoskodnunk, itt naponta háromszor kapunk enni, kétszer meleg ételt.
Nagy a jövés-menés, úgy hogy nem unatkozunk.
Beszélgetünk, kimegyünk sétálni, estére állítólag hoznak egy tévét is.
Jobb lenne otthon, de néhány napig kibírjuk itt is.
Hogy pontosan mikor térhetnek majd vissza otthonaikba a kitelepített kolontáriak, azt szombaton délelőtt még senki nem tudta megmondani.
A váratlan hajnali ébresztőkor csak annyit közöltek az emberekkel, hogy a zagytározó gátjának megerősítéséig, azaz legalább  három napig tart majd a „száműzetésük”.
A katasztrófavédelem munkatársai mindenesetre felkészültek arra, hogy akár az összes kolontári lakost elhelyezzék az ideiglenes befogadó állomásokon, ám a tervezett három helyszín közül az ajkai sportcsarnok önmagában is túl tágasnak bizonyult, a küzdőtéren felállított 280 tábori ágy döntő része üresen maradt.
Az érintettek egyébként meglepően nyugodtan fogadták a kitelepítést, a sportcsarnoknál a regisztrálásra megjelent falubeliek még azt is higgadtan vették tudomásul, hogy az általuk leggyakrabban feltett kérdésre – miszerint mikor költözhetnek haza – egyelőre nem kaptak választ.
Lénárt Ágota pszichológus, a katasztrófavédelem krízis intervenciós csoportjának vezetője – aki folyamatosan beszélget a sportcsarnokban elszállásolt, zömében idős emberekkel – úgy látja, az elmúlt napokban a kolontáriak túlestek a hétfői tragédia által okozott  sokkon, ráadásul lélekben sokan már felkészültek arra, hogy átmenetileg sor kerülhet kitelepítésre is, így a mostani helyzetet viszonylag könnyen vették tudomásul.
Iszapkatasztrófa - A korrupció mocsarában
A korrupció mocsarában címmel jelent meg cikk vasárnap a Neue Zürcher Zeitung című svájci napilap internetes oldalán a magyarországi vörösiszap-szennyezésről.
A  hétfői tragédia részleteinek felelevenítése után a lap felidézi: a  veszprémi hatóságok a gátszakadás előtt két héttel ellenőrizték a MAL  Zrt. alumíniumüzemének iszaptározóját, és mindent rendben találtak.
Egyelőre nem világos, hogy szakmai tévedés történt, vagy korrupció áll-e  a háttérben - veti fel a lap varsói keltezésű írásában.
Míg az  Európai Unió budapesti képviseletén tartózkodnak ez utóbbi lehetőségének  kommentálásától, a magyar környezetvédő szervezetek nyíltan  fogalmaznak.
"Az uniós irányelveket precízen lefordítják Magyarországon,  de ezek gyakorlati alkalmazása még nagyon gyenge szintű" - jelentette  ki Lenkei Péter a Levegő Munkacsoport képviselője.
Szerinte  mindenekelőtt a korrupció hátráltatja az EU-szerte szabványként  elfogadott környezetvédelmi törvények alkalmazását.
Lenkei  kiemelte azt is, hogy "Magyarországon - 45 évnyi kommunista uralom után -  rendkívül fejletlen az emberek környezettudatossága, az erre való  nevelés ma még komoly problémát jelent".
A Neue Zürcher Zeitung  idézi az euractiv.hu hírportál főszerkesztőjét, Kalmár Szilviát is, aki  viszont úgy vélte: a magyar hatóságok rendszerint betartják az uniós  irányelveket.
Szinte az összes új tagállamnak hátraléka van a  környezetvédelmi szabályok átültetése terén, sőt a helyzet ezen a téren  Dél-Európában sem a legjobb - mondta Kalmár.
A svájci lap írása  végén kitér arra, hogy a politikailag két részre osztott országban heves  vita folyik arról, hogy ki a felelős a történtekért.
Budapest a  történtek után nyilvánvalóan fel akarja mérni, hogyan lehetne  szigorítani az alumíniumgyártás környezetvédelmi előírásain.
Az EU csak  minimumkövetelményeket ír elő, az egyes tagállamok saját maguk  bevezethetnek ezeknél szigorúbb szabályozást - mutat rá az újság.
Illés: Nem kerülhető el az újabb gátszakadás
Biztosan leomlik majd az ajkai timföldgyár zagytározójának északi gátfala, csak az a kérdés, hogy mikor – legalábbis ezt állítja Illés Zoltán környezetvédelmi államtitkár.
A várható újabb vörösiszap-lavina miatt egy új, a falut átszelő gátat építenek Kolontáron.
A lakosokat a védmű elkészültéig kitelepítették.
Vasárnap napközben nem mélyültek tovább azok a mintegy fél méter széles repedések, amelyeket először pénteken észleltek az ajkai timföldgyár tízes számú zagykazettájának északi falán, nem messze attól a ponttól, ahol az elmúlt hétfőn átszakadt a tározó fala, és 800 ezer köbméter vörösiszap árasztotta el a Torna-patak völgyében fekvő településeket.
A katasztrófavédelem szakemberei éppen a repedések miatt ítélték meg úgy a helyzetet, hogy reális a veszélye az északi gátfal leomlásának, amelynek következtében  újabb 500 ezer köbméter vörösiszap ömlene ki a sérült tározóból.
A kolontáriak szombat reggeli kitelepítése megelőző-biztonsági intézkedésnek számít.
Bár vasárnap nem mélyültek tovább a repedések, Illés Zoltán környezetvédelmi államtitkár szerint a gátfalomlás mindenképpen bekövetkezik, csak az a kérdés, hogy pontosan mikor omlik le vagy csúszik meg majd a védfal.
Hozzátette, ennek ellenére nincs ok a pánikra, mivel az újabb vörösiszap-lavinában az egy héttel ezelőttihez képest jóval sűrűbb anyag folyik majd ki, amelynek a sodrása és a sebessége is lényegesen lassabb lesz.
Illés - a szakemberek számításaira hivatkozva - úgy látja, az újabb iszapmassza legfeljebb 500-1000 méterre folyna el a tározóból, így Kolontárnál távolabb már nem jutna el.
A védelmi bizottság éppen emiatt döntött úgy, hogy a négy kilométerre fekvő Devecser lakosságának kitelepítésére nincs szükség, ennek ellenére felkészültek egy esetleges devecseri evakuálásra is. llés Zoltán vasárnap mutatta meg a sajtó képviselőinek az új védmű építését.
A 100 millió forintba  kerülő – a MAL Zrt. által finanszírozott - új gát a kolontári templomdombtól indulva nyugat felé 600 méter hosszan négy-öt méter magasan zárja majd el a vörösiszappal  elárasztott területet a település többi részétől.
Vasárnaptól egyébként már csak porálarcban és védőszemüvegben lehet tartózkodni a katasztrófa sújtotta területen, mivel az ÁNTSZ mérései szerint a levegő portelítettségének mértéke  meghaladta az egészségügyi határértéket.
Az újságírók az államtitkár vezetésével vasárnap a tragédia  óta először mehettek fel a tízes zagytározó gátjára, ahol megszemlélhették az északi falon keletkezett repedéseket is.
Illés Zoltántól megtudtuk, mivel jelenleg még mintegy 2,5 millió köbméter vörösiszap található a megsérült kazettában, így elkerülhetetlen a hétfőn ledőlt – és a várhatóan még később leomló északi - gátfal újjáépítése, vasbeton falakkal történő megerősítése.Tili Károly, Kolontár polgármestere kérdésünkre elmondta, mivel az új gát kettészeli a falut, a Torna-patak mentén  fekvő 32 elárasztott házról – amelyek így az ártérre kerülnek - végleg lemondhatnak.
Az első házat, amely éppen az épülő gát vonalába esett, szombaton már el is dózerolták.
A faluvezető arról még nem tudott nyilatkozni, hogy összesen hány kolontári szeretne elköltözni a településről, illetve hányan maradnának a falunak egy biztonságos részén hamarosan megépülő új lakóparkban.
A kolontáriak döntő többsége egyébként nem vette igénybe az Ajkán berendezett befogadó állomást, főként a környéken élő rokonaiknál, ismerőseiknél húzták meg magukat a kitelepítés  idejére.
Az ideiglenes szállásra végül alig 90-en költöztek be, leginkább egyedül élő idős emberek.
Illés Zoltán úgy számol hogy hétfőn estére, legkésőbb kedd reggelre elkészül a kolontári új védőgát, utána a lakosok azonnal hazatérhetnek.
Nem akarták kísérteni a sorsot
Biztosan leomlik majd az ajkai timföldgyár zagytározójának északi gátfala, csak az a kérdés, hogy mikor – legalábbis ezt állítja Illés Zoltán környezetvédelmi államtitkár.
A várható újabb vörösiszap-áradat miatt egy új, a falut átszelő gátat építenek Kolontáron.
A lakosokat a védmű elkészültéig kitelepítették.
Szombaton reggel kitelepítették Kolontár lakosságát, miután fél méter széles repedések keletkeztek az ajkai timföldgyár tízes számú zagykazettájának északi falán, nem messze attól a ponttól, ahol az elmúlt hétfőn átszakadt a tározó fala, és 800 ezer köbméter vörös iszap árasztotta el a Torna-patak völgyében fekvő településeket.
A katasztrófavédelem szakemberei úgy ítélték meg, reális a veszélye az északi gátfal leomlásának, amelynek következtében újabb 500 ezer köbméter vörös iszap ömlene ki a sérült tározóból.
A kolontáriak kitelepítéséről hozott döntést Orbán Viktor kormányfő – aki szombat reggel érkezett a katasztrófa sújtotta területre – megelőző-biztonsági intézkedésnek minősítette.
Illés Zoltán környezetvédelmi államtitkár kérdésünkre válaszolva közölte: a gátfalomlás mindenképpen bekövetkezik, csak az a kérdés, hogy pontosan mikor omlik le vagy csúszik meg a védfal.
Hozzátette: ennek ellenére nincs ok a pánikra, mivel az újabb vörösiszaplavinában az egy héttel ezelőttihez képest jóval sűrűbb anyag folyik majd ki, amelynek a sodrása és a sebessége is lényegesen lassabb lesz.
Illés – szakemberek számításaira hivatkozva –úgy látja, az újabb iszapmassza legfeljebb 500–1000 méterre folyna el a tározóból, így Kolontárnál távolabb már nem jutna el.
A védelmi bizottság éppen emiatt döntött úgy, hogy a négy kilométerre fekvő Devecser lakosságának kitelepítésére nincs szükség, ennek ellenére felkészültek az itt élők esetleges evakuálására is.
A kolontáriak leghamarabb ma este térhetnek haza otthonaikba, pontosabban akkor, amikor elkészül a falujukat kettészelő, új védőgát.
Illés Zoltán vasárnap bemutatta a sajtó képviselőinek az új védmű építését.
A 100 millió forintba kerülő – a MAL Zrt. által finanszírozott – új gát a kolontári templomdombtól indulva nyugat felé 600 méter hosszan, négy-öt méter magasan zárja majd el a vörös iszappal elárasztott területet a település többi részétől.
Vasárnaptól egyébként már csak porálarcban és védőszemüvegben lehet tartózkodni a katasztrófasújtotta területen, mivel az ÁNTSZ mérései szerint a levegő portelítettségének mértéke meghaladta az egészségügyi határértéket.
A szükséges védőfelszerelést Devecser és Kolontár több pontján – természetesen ingyen – adják azoknak, akik itt tartózkodhatnak.
Az újságírók vasárnap – a tragédia óta először – mehettek fel a tízes zagytározó gátjára, ahol megszemlélhették az északi falon keletkezett repedéseket is.
Illés Zoltántól megtudtuk: mivel jelenleg még jelentős mennyiségű vörös iszap található a megsérült kazettában, így elkerülhetetlen a hétfőn ledőlt – és a várhatóan még később leomló északi – gátfal újjáépítése, vasbeton falakkal történő megerősítése.
Tili Károlytól, Kolontár polgármesterétől megtudtuk: mivel az új gát kettészeli a falut, a Torna-patak mentén fekvő 32 elárasztott házról – amelyek így az ártérre kerülnek – végleg lemondhatnak.
Az első házat –amely éppen az épülő gát vonalába esett – szombaton már ledózerolták.
A faluvezető arról még nem tudott nyilatkozni, hogy összesen hány kolontári szeretne elköltözni a településről, illetve hányan maradnának a falunak egy biztonságos részén hamarosan megépülő új lakóparkban.
A kolontáriak egyébként szombaton reggel meglepően higgadtan fogadták a kitelepítés hírét.
A községet 715-en hagyták el, 26-an – akik a dombtetőn laknak – saját felelősségükre otthon maradtak.
Pontosabban még közülük sem mindenki, mivel az ajkai sportcsarnokban kialakított ideiglenes szállás előtt találkoztunk olyan kolontáriakkal is, akik utóbb meggondolták magukat, és csatlakoztak a kitelepítettekhez.
Varga József és felesége például azt mondták: bár a házukig biztosan nem érne fel egy újabb áradat sem, de nem akarják kísérteni a sorsot.
Az is szerepet játszott a döntésükben, hogy megbizonyosodtak róla: az ingatlanok és a vagyontárgyak megóvása érdekében folyamatosan rendőrök és katonák járőröznek az üresen maradt faluban, ráadásul engedélyt kaptak arra is, hogy naponta kétszer hazatérjenek megetetni az állataikat.
A kolontáriak többsége nem vette igénybe az Ajkán berendezett befogadóállomást – őket főként a környéken élő rokonaik, ismerőseik fogadták be a kitelepítés idejére.
Az ideiglenes szállásra végül alig 90-en költöztek be, leginkább egyedül élő, idős emberek.
A nyugdíjas Ertli Gyulánénak például Rácalmáson élnek a legközelebbi rokonai, így ő a férjével együtt inkább a befogadóállomást választotta.
– Az ennivalóról nem kell gondoskodnunk, itt naponta háromszor kapunk enni, kétszer meleg ételt.
Beszélgetünk, olykor kimegyünk sétálni, tévét nézünk.
Jobb lenne otthon, de néhány napig talán kibírjuk itt is.
Illés Zoltán úgy számol, hogy ma estére, legkésőbb holnap reggelre elkészül a kolontári új védőgát, utána a kitelepített lakosok azonnal hazatérhetnek.
Lénárt Ágota, a katasztrófavédelem krízisintervenciós csoportjának vezetője – aki az ajkai befogadóállomáson töltötte az elmúlt napokat – úgy látja: a kolontáriak túlestek a múlt hétfői tragédia által okozott sokkon, ráadásul lélekben sokan már felkészültek arra, hogy átmenetileg sor kerülhet kitelepítésükre.
Az MSZP minden segítséget megad a kormánynak az ajkai tragédia kárenyhítésében és egy újabb katasztrófa megelőzésében, de az ellenzéki párt a kormány minden tagjától elvárja, hogy szavaival ne a pánikhangulatot gerjessze, hanem ezt a munkát támogassa.
Mesterházy Attila szerint éppen ezért Illés Zoltánnak el kellene gondolkodnia a lemondásán.
Az MSZP elnöke vasárnap az MTI-nek elmondta, hogy a belügyminisztertől a parlamenti ellenzéki pártok vezetői korrekt és tényszerű tájékoztatást kaptak vasárnap a helyzetről.
Pintér Sándor bármilyen rendkívüli, jövőbeni eseményről is tájékoztatást ígért.
Illés Zoltánt vasárnap nem sikerült elérnünk.
Ma érkezik Magyarországra az az öttagú európai szakértői csoport, amely segítséget nyújt a magyar hatóságoknak az iszapömlés nyomán keletkezett környezetkárosodás elleni küzdelemben.
A szakértők Franciaországból, Belgium ból, Svédországból, Ausztriából, illetve Németországból érkeznek.
A magyar kormány csütörtök este kért külföldi segítséget az Európai Unió katasztrófavédelmi megfigyelő és információs központján keresztül.
Brüsszeli közlés szerint a magyaroknak három-öt olyan szakértőre van sürgősen szükségük, akiknek gyakorlati tapasztalatuk van abban, hogyan kell megakadályozni, illetve mérsékelni a lúgos iszap hatását a növény- és állatvilágra, illetve miként lehet mentesíteni az ilyen anyag által szennyezett mezőgazdasági területet.
Iszapkatasztrófa: másodfokú a készültség a Duna Pest megyei szakaszán
Egyelőre fenntartják a másodfokú vízminőség-védelmi készültséget a Közép-Duna-Völgyi Környezetvédelmi és Vízügyi Igazgatósághoz tartozó folyószakaszon, de aggodalomra most nincs ok, továbbra is folyamatosan mérik a Duna pH-értékét - közölte Baross Károly igazgató.
Mint elmondta, a MAL Zrt. kolontári vörösiszap-tározójának gátszakadása nyomán pénteken bevezetett intézkedés egyelőre érvényben marad, annak esetleges visszavonásáról a Környezetvédelmi Felügyelőséggel egyetértésben  döntenek majd.
Az igazgatóság területén most is folyamatosan mérik a Duna vizének pH-értékét, amely a katasztrófát megelőző szint körül mozog - tette hozzá Baross Károly, hangsúlyozva: a Pest megyei folyószakaszon a helyzet konszolidált, aggodalomra egyelőre nincs ok.
Arra a kérdésére, igazak-e a hírek, miszerint szórványosan a főváros felé sodródó haltetemeket észlelnek a Dunán, az igazgató azt mondta: néhány elpusztult halat valóban találtak, de nem többet, mint máskor.
Elképzelhető, hogy e haltetemek a Marcalból származnak, elkerülhették az ottani hálót, vagy az éjszakai sötétségben nem vették észre azokat - vélekedett Baross Károly.
Szerinte még az is lehetsége, hogy egészen másutt, valamilyen betegségben elpusztult tetemeket sodort az igazgatóság által felügyelt területre a víz, mint ahogy az máskor is elő szokott fordulni.
Az igazgatósághoz tartozó Duna-szakaszon azt követően rendelték el a másodfokú készültséget, hogy a MAL Zrt. vörösiszap-tározójának gátszakadása következtében kiömlött veszélyes anyag a Torna patakon, a Marcalon, majd a Rábán keresztül október 7-én bejutott a Dunába, és Szobnál - valószínűleg október 8-án délelőtt - megjelent a Közép-Duna-Völgyi Vízügyi Igazgatóság területén is.
Mivel a folyó Pest megyébe lépő szakaszán a "kritikus" napon semmi sem utalt a szennyeződés jelenlétére, és a  folyó felszínén nem érzékeltek a szakemberek változást, illetve a mért pH-értékek is a normál szint körül mozogtak, igazából csak sejteni lehetett az "érkezés" időpontját.
A szakemberek szerint a szennyeződés az egyre nagyobb vízhozamú folyókon áthaladva oly mértékben felhígult, hogy a komáromi, illetve a szobi szakaszokon az már nem okozott gondot.
Szobnál a Duna vízhozama eléri a másodpercenkénti 1500 köbmétert.
A folyamatos pH-mérésre mégis szükség van, hogy idejében észlelhessék, ha netán egy szennyezett "csóva" mégis megjelenne az említett folyószakaszon, vagy bármiféle egyéb változás következne be a jelenlegi, teljesen normális vízminőségben - mondták a szakemberek.
Iszapkatasztrófa: hétfő estére elkészülhet a védőgát
Hétfő estére elkészülhet a vörösiszappal elöntött Kolontár és Devecser között húzódó védőgát, a munkálatok jó ütemben haladnak - közölte Bakos György, a katasztrófavédelem megbízott megyei szóvivője.
Bakos György elmondta, hogy a miniszterelnöktől két napot kaptak a munkák befejezésére, az építkezés már másfél napja tart.
Jelenleg folyamatosan szállítják a több tonnányi dolomitot a közeli szőci bányából, s a mocsaras, nádas területről elszállították a kiömlött vörösiszapot.
Tájékoztatása szerint a vörösiszappal elöntött területen a katasztrófavédelem 150 munkatársa dolgozik a kármentesítésen, de civil és karitatív szervezetek több ezer önkéntese is segít a bajbajutottaknak.
A Veszprém Megyei Védelmi Bizottság 13 órakor ült össze, arról is határoznak, hogy a kitelepített kolontári lakosok mikor térhetnek vissza otthonukba.
Döntenek a Kolontárt és Devecsert érintő útzár feloldásáról, illetve sajtóközpont felállításáról is.
Mi vár az iszapkatasztrófa állatáldozataira?
A Veszprém Megyei Kolontárt és Devecsert érintő katasztrófa emberáldozatai mellett, rengeteg vadon élő és háziállat is elpusztult.
Az élőhely pusztulása miatt, hathatós segítség nélkül további állatpusztulás várható.
Az elmúlt napokban több állatvédelmi szervezet is megmozdult, hogy segítséget nyújtson az iszapkatasztrófa állatáldozatainak.
Az állatok többségének esélye sem volt a maró iszaplavinával szemben, ám a túlélőknek égető szükségük volt/van a mentésre, segítségre.
Az állatok mentésében részt vett többek közt a NOÉ Állatotthon Alapítvány Katasztrófacsoportja és a Rex Kutyaotthon Alapítvány is.
A mentési akciók során sok súlyosan sérült kutyát és macskát, valamint különféle háztáji állatot sikerült kimenteni.
Az állatvédő szervezetek az elmúlt héten megfeszített munkával mentették az iszapkatasztrófa állatáldozatait, s a szervezetek összefogásával minden állat megkapta a szükséges orvosi ellátást és elhelyezést.
A mentés koordinálására létrejött egy fórum, ide kerülnek fel a megmentett és segítségre váró állatok, a mentésben résztvevő szervezetek elérhetőségei, számlaszámai.
Az állatok fényképes regisztrálása folyamatos, hiszen az a cél, hogy amint a körülmények engedik, visszajuthassanak az állatok eredtei gazdáikhoz.
Az állatok kitelepítésére nincs forgatókönyv
Azóta új helyzet alakult ki: Kolontárról kitelepítették az embereket és Devecseren is kilátásba helyezték az evakuálást.
A kényszerűségből magukra hagyott állatok kimentéséről eddig senki sem gondoskodott, az állatok kiszolgáltatottan, egy részük bezárva vagy éppen láncraverve várja a sorsát.
Kérdés: mi lesz a veszélyzóna állataival, ha újabb katasztrófa következik be?
A Rex Alapítvány becslése szerint a kitelepített és lezárt Kolontár községben több mint 200 kutya található a házaknál.
Az állatvédők és a hatóságok és az állattulajdonosok naponta visszajárnak az állatokat ellátni, azonnali elhelyezésük az állategészségügyi hatóság szerint nem indokolt, ezért az állatvédők nem kaptak engedélyt az állatok elszállítására.
A Magyar Állatvédő és Természetbarát Szövetség és a Rex Alapítvány vezetősége a hatóságokkal jelenleg egyeztet a veszélyzónában rekedt kutyák esetleges kimenekítéséről.
Orbán saját propagandájára használja még az iszapkatasztrófát is
Alighanem senki sem vitatja  Magyar Alumínium Zrt.tulajdonosainak felelősségét az iszapkatasztrófa miatt, ám az is kiderült, hogy Orbán Viktor még ezekben a tragikus napokban sem tudott kiszabadulni saját propagandájának és populizmusának a kelepcéjéből – állapítja meg a pozsonyi Sme keddi kommentárja, amelynek szerzője Peter Morvay.
A magyarul is kiválóan beszélő, a helyszínen járt Morvay a továbbiakban megemlíti, hogy az a gyár tette tönkre sok helybeli házát, más ingatlanjait és tulajdonképpen az életét is, amely eddig munkát, megélhetést nyújtott nekik.
A cég privatizációja egyébként ugyanúgy zajlott le, mint Szlovákiában és más posztszocialista országokban: a joghézagok és egyéb kiskapuk kihasználásával.
Az újdonsült tulajdonosok aztán folytatták a letűnt rezsim bűnös gyakorlatát: nem sokat törődtek a környezetszennyezéssel, a hulladék, a melléktermékek biztonságos elhelyezésével, a káros anyagok hatástalanításával.
Építették az egyik zagytározót a másik után.
Már csak ezért is felelősek a szörnyű szerencsétlenségért.
Ezért tűnik indokoltnak a vezérigazgató előállítása is – állapítja meg a szerző.
Morvay így folytatja: - Ám demokratikus államban nem szerencsés, ha ezt a tényt a kormányfő jelenti be.
Ráadásul a kormánypárti politikusok meg sem várták a vizsgálatok első eredményeit, mert már a gátszakadást követő napon a cég tuljadonosait nevezték meg a katasztrófa egyetlen okozóinak.
Akiket Gyurcsánhoz közeli személyeknek tartanak, s a szocialista exkormányfőt pedig a Fidesz retorikájában mindmáig a Sátán földi helytartójaként festik le.
Ilyen körülmények között is pártatlan lehet a rendőrség eljárása, csak ezt már kevesen hiszik el – mutat rá a szerző.
Morvay szerint Orbán Viktortól az sem volt bölcs dolog, hogy akkor lebegtette meg a Mal lehetséges államosítását, amikor az ország újabb külföldi hiteleket hajszol.
A magyar miniszterelnök múlt szombati, nemzetközi sajtótájékoztatóján jelen levő külföldi újságírók akkor is csóválták a fejüket, amikor a kormányfő állandóan csak a nemzeti egységet és a világ magyarságának szolidaritását emlegette.
Mintha azt akarta volna sugallni, hogy a többiek elmehetnek a segítségségükkel és a szolidaritásukkal.
- Mindez azt igazolja, hogy a magyar kormány képtelen kiszabadulni saját propagandájának és populizmusának a kelepcéjéből, holott ezekkel árt az országnak – vélekedik Peter Morvay.
Iszapkatasztrófa: szigorúbb uniós szabályozásra van szükség
A magyar vörösiszap-katasztrófa bebizonyította, hogy erős európai szabályozásra van szükség a veszélyes anyagokkal dolgozó magáncégek hatékonyabb és szigorúbb ellenőrzése céljából - hangsúlyozta Hankiss Ágnes fideszes európai parlamenti képviselő.
Hankiss Ágnes beszámolt arról, hogy az Európai Bizottság elkészítette a vegyi, biológiai, radiológiai és nukleáris katasztrófák, illetve terrortámadások megelőzésének és elhárításának cselekvési tervét, amelyet az Európai Parlament ezekben a hetekben vitat meg.
Hankiss, a téma európai néppárti felelőse szerint a magyar vörösiszap-katasztrófa is bizonyította, hogy a veszélyes anyagokat kezelő magáncégeket a jelenleginél szigorúbb ellenőrzés alá kell vonni.
Az uniós tagországok jelentős részében a vegyi, biológiai, radiológiai és nukleáris anyagok előállításában, tárolásában, őrzésében, valamint szállításában egyre nagyobb szerepet játszanak a magánszektor szereplői.
A velük szemben érvényesíthető adatszolgáltatási és bejelentési kötelezettség hatásfoka azonban jelenleg nem kielégítő, és a biztonsági előírásokat nem ritkán felülírja a profitmaximalizálás - állapította meg az EP-képviselő.
Közölte, hogy a dokumentum EP-vitája során szorgalmazni kívánja a veszélyes anyagok tárolására és kezelésére vonatkozó szigorúbb szabályozás mielőbbi kidolgozását.
Megfelelő az ivóvíz minősége az iszapkatasztrófa területén
Az Állami Népegészségügyi és Tisztiorvosi Szolgálat vizsgálati eredményei szerint az ivóvíz minősége megfelelő, az ivóvízellátás biztonságos a vörösiszappal elöntött ajkai térségben  - közölte az Országos Katasztrófavédelmi Főigazgatóság.
Az OKF tájékoztatása szerint az ÁNTSZ a múlt héten összesen 68, az érintett terület nyolc településéről vett ivóvízminta részletes vizsgálatát végezte el.
A minták között hét olyan is volt, melyet fúrt kútból vettek.
Mint írták, az értékek nem tértek el a szokásos vízminőség mutatóitól, megfelelő vízminőségre utaltak.
Az OKF az eredmények alapján hozzátette: az ivóvízbázisokat semmilyen irányból nem károsította akut módon a katasztrófa.
Az ÁNTSZ a Közép-dunántúli Környezetvédelmi, Természetvédelmi és Vízügyi Felügyelőséggel közösen múlt csütörtök és vasárnap között Kolontáron és Devecserben levegőminőségi vizsgálatokat is végzett.
"Az egyeztetett közös, szabványos mérési metodikák adatai alapján október 7-10. között - mióta a szállópor a száradással arányosan fokozódó terhelést jelent - a mérések tanúsága szerint a szállópor koncentrációja nem haladja meg az egészségügyi határértéket" - áll a közleményben.
Megjegyezték ugyanakkor azt is: a vizsgálati eredmények megerősítik, hogy "az FFP2D porálarc az általánosan javasolt és biztonságos porvédő".
Az OKF közleményében azt is kiemelte: "az ÁNTSZ és a Közép-dunántúli Környezetvédelmi, Természetvédelmi és Vízügyi Felügyelőség által végzett mérési eredményekkel szemben volt néhány, különböző civil szervezetek által, autodidakta módon végzett mérés, melyeket nem tekintünk valós vizsgálati eredményeknek".
Dobson Tibor kármentesítési szóvivő kedd reggel azt mondta: a légszennyezettség vizsgálatára nyolc mérőpontot létesítettek a szakemberek, egyebek mellett Ajka, Devecser, Kolontár, Tüskevár és Somlóvásárhely területén.
Az ÁNTSZ mérései szerint a levegő portelítettsége csak a katasztrófával érintett helyen haladja meg az egészségügyi határértéket.
Ezen a területen a mentésben részt vevők számára kötelező a porálarc viselése.
Iszapkatasztrófa: szabadon távozhatott a MAL vezér
A bíróság - szemben az ügyészséggel - úgy ítélte meg, nem áll fenn az alapos gyanú; a MAL Zrt. vezérigazgatója szabadon távozhatott - jelentette veszprémi tudósítónk.
A veszprémi városi bíróság elutasította a megyei főügyészség indítványát, azaz nem helyezte előzetes letartóztatásba Bakonyi Zoltánt, a MAL Zrt vezérigazgatóját - tudta meg a Népszabadság Bánáti Jánostól, Bakonyi ügyvédjétől a szerdai bírósági tárgyalás után.
A bíróság ugyanis úgy ítélte meg, az eljárás jelenlegi szakaszában bűncselekmény alapos gyanúja nem áll fenn; nincs olyan adat, amely a személyre szabott felelősséget megalapozná.
Ezért Bakonyival szemben semmiféle kényszerintézkedést nem rendeltek el, szabadon távozhatott.
Orbán Viktor miniszterelnök hétfőn a parlamentben, napirend előtti felszólalásában jelentette be, hogy a rendőrség őrizetbe vette a Mal Zrt. vezérigazgatóját és kezdeményezte előzetes letartóztatását.
Bakonyi Zoltánt az iszapkatasztrófával összefüggésben több ember halálát okozó közveszélyokozással és környezetkárosítással gyanúsították meg.
Nem most támadt először Ajkánál a vörösiszap
Nem az idei volt az első vörösiszap szennyezés Ajka környékén.
Tizenhárom évvel ezelőtt is szennyezte környezetét az ajkai zagytározó vörösiszapja, akkor kártérítést fizettek a károsultaknak.
1997 áprilisában a VI-os tározó még rekultiválatlan részén egy ezer négyzetméternyi területről a kiszáradt vörösiszapot széthordta a rendkívül erős, csaknem 100 km/órás szél, és beterítette Ajka-Tósokberénd egy részét - mondta a kiürített Kolontáron csütörtökön az MTI tudósítójának Baksa György, aki 2002-ig vezérigazgatóként irányította a timföldgyárat.
A házak falai, az udvaron száradó ruhák, gyermekjátékok beszennyeződtek, és az utakat, udvarokat lepelként borította a vörösiszap - mondta a volt cégvezető, hozzátéve, a keletkezett károkért akkoriban a cég kártérítést fizetett minden érintettnek.
A vörösiszappal már telített tározókat szürkeiszappal fedik le, majd arra földet helyeznek, így rekultiválják a területet.
Baksa György 1968-ban került a timföldgyárba, néhány év múlva már üzemvezetőként dolgozott, és 1988 decemberében nevezték ki vezérigazgatónak, és ezt a munkakört 2002-ig látta el.
A volt cégvezető úgy emlékszik, hogy az ő irányítása alatt naponta ellenőrizték a tározók gátjainak állapotát, vörösiszap-szennyeződés pedig az 1997-es eseményt kivéve nem történt.
Arra volt példa, hogy lúgos anyag került a gyár területéről a szennyvízvezetéken a Torna-patakba, de cáfolta a kolontári lakosok korábbi kijelentését, hogy 1986-ban átszakadt volna a tározó.
Baksa György szerint a tározóknál dolgozóknak észlelniük kellett volna a X-es kazettán keletkezett repedéseket, buzgárokat, és ha megfelelően védekeznek, el lehetett volna kerülni a katasztrófát, mint ahogyan 2002-ben már egyszer megtették.
Újabb MAL-vezetőt gyanúsítottak meg
Újabb gyanúsítottat hallgattak ki az iszapkatasztrófa miatt - tájékoztatta a Független Hírügynökséget pénteki közleményében az Országos Rendőr-főkapitányság.
Deák Józsefet, a MAL Zrt. műszaki igazgatóját közveszélyokozással és környezetkárosítással gyanúsítják.
A férfi szabadlábon védekezhet.
A Nemzeti Nyomozó Iroda emberei csütörtökön hallgatták ki a cég műszaki igazgatóját.
A rendőrség álláspontja szerint - a közleményben nem teljes nevével szereplő - Deák József elmulasztotta a hasonló katasztrófa esetén a kármentesítéshez és az élet, testi épség, valamint a vagyon megóvásához szükséges intézkedések kidolgozását, védelmi rendszerek, a káresemény hatását csökkentő védművek és jelző-riasztórendszerek kialakítását.
A férfit gondatlan közveszélyokozás valamint környezetkárosítás vétségével gyanúsítják.
Deák József nem tett vallomást, és panasszal élt a gyanúsítás ellen.
A műszaki igazgató szabadlábon védekezhet.
Az ORFK közleményében beszámol arról is, hogy - a bejelentett polgári jogi igényekre tekintettel - haladéktalanul bevezette a gyanúsítottak vagyonát érintő biztosítási intézkedéseket, és előterjesztést tett azok zár alá vételére.
Az ügy másik gyanúsítottja Bakonyi Zoltán, a MAL Zrt. vezérigatója.
Gépfegyverek és hangágyúk vigyázzák Devecsert
Zajlik a kárfelmérés és egyeztetés az iszapkatasztrófa károsultjaival a jövőbeni lakhatásuk megoldásáról, és ennek függvényében folytatódik a kárfelszámolási munka Devecseren.
Dobson Tibor, kárfelszámolási szóvivő tájékoztatása szerint hétfőn megkezdik Devecser 21 elöntött utcáján lévő házak udvarairól az iszapos föld gyalulását és elszállítását, az árkok szélesítését, és ehhez a kerítéseket markológépek elbontják.
Az ezredes azt mondta: amennyiben a kárfelmérés megtörténik, és az érintett lakókkal is sikerült megegyezni, elbontják azokat az épületeket is, amelyek a vörösiszap okozta katasztrófában megsérültek, lakhatatlanná válnak.
Előzetes vizsgálatok alapján mintegy ötven ház azonnali bontásra szorulna - mondta.
Toldi Tamás polgármester az MTI-nek szombaton úgy nyilatkozott, mintegy kétszáz ház menthetetlen a Veszprém megyei kisvárosban.
Devecserben 33 ember töltötte átmeneti szálláson a szombat éjszakát, de közel 700 lakos rokonoknál, ismerősöknél van elhelyezve, illetve önmaga úgy döntött, ideiglenesen elhagyja a települést - mondta Dobson Tibor.
Lakossági tájékoztatás céljából hangágyúkat telepítettek a katasztrófa sújtotta térség két településére.
Devecserben hat, Kolontáron három, magaslati pontra szerelt hangszórókon át tudnak üzenni az ott élőknek.
Kolontár „élhető részén", ahol a vörösiszap nem károsította meg a házakat, a rendőrök szombat éjjel 38 lakásban nem találtak embereket, ők még nem tértek haza a falujukba.
A szombat déli visszatelepítéskor mintegy 500 ember tért vissza a 715 otthonát elhagyni kényszerült lakóból.
A Veszprém megyei faluban nyugalom van, géppisztolyos rendőrök őrzik a településre bevezető utakat.
A faluban szintén megerősítették a járőrszolgálatot, míg az ajkai zagytározó megsérült gátjain szintén két géppisztollyal felszerelt rendőr posztol.
Dobson Tibor tájékoztatása szerint a kárfelszámolásban továbbra is mintegy 700 ember, köztük 200 katona, 100 tűzoltó, 120 rendőr és vízügyi, vagy építési szakember, valamint 200 technikai eszköz, és nagyon sok önkéntes dolgozik.
Iszapkatasztrófa: év végéig marad a vészhelyzet
A kormány december 31-ig meghosszabbította az iszapkatasztrófa miatt Veszprém, Győr-Moson-Sopron és Vas megyére 2010. október 6-án kihirdetett veszélyhelyzetet.
Az intézkedésre - amely a keddi Magyar Közlönyben jelent meg - az Országgyűlés hatalmazta fel a kormányt, amikor hétfőn nagy többséggel, 349 igen szavazattal és a szocialista Szanyi Tibor ellenszavazatával támogatta az ezt célzó indítványt.
A törvény szerint a kormány 14 napra hirdethet veszélyhelyzetet, ennek meghosszabbítása az Országgyűlés hatáskörébe tartozik.
Bakondi György, az Országos Katasztrófavédelmi Főigazgatóság (OKF) vezetője, a Magyar Alumínium Termelő és Kereskedelmi (Mal) Zrt.-t felügyelő kormánybiztosa korábban azzal indokolta a vészhelyzet meghosszabbításának szükségességét, hogy az érintett területen nem lehet elvégezni a feladatokat a normál közigazgatás keretében, vagyis továbbra is szükség van a fegyveres szervek, ezen belül a honvédség speciális eszközeinek alkalmazására.
Kontrát Károly belügyminisztériumi államtitkár hétfői parlamenti felszólalásában emlékeztetett: a Mal Zrt. ajkai iszaptárolójának gátja október 4-én 12 óra 30 perckor szakadt át, az így kiömlő iszap pedig elöntötte Kolontár, Devecser és Somlóvásárhely mélyebben fekvő területeit.
Kiemelte: a kormány gyorsan és határozottan cselekedett, a katasztrófában érintettek érdekében azonnal megszervezte a mentést és a kárelhárítást, s október 6-án kihirdette a veszélyhelyzetet is.
Az iszapkatasztrófa következtében kilencen vesztették életüket, és mintegy 150-en sérültek meg, egyikőjük állapota hétfőn válságosra fordult.
Ideiglenes rádióadás az iszapkatasztrófa érintettjeinek
A vörösiszap-katasztrófa sújtotta területek lakóinak félóránként friss hírekkel, információkkal szolgál a Közös Hullámhossz Hírszolgálat (KHH) néven üzemelő ideiglenes rádióállomás.
A péntektől üzembe helyezett KHH adása egységesen a 103 MHz-en fogható Devecser környékén, Kolontáron és Ajkán.
Az adót a Nemzeti Média és Hírközlési Hatóság által kiadott engedély alapján működtetik - közölte a Veszprém Megyei Védelmi Bizottság vasárnap.
A rádió adását Devecserből sugározzák a Szabad Rádiók Magyarországi Szervezetének (SZRMSZ) közreműködésével, de az adás az interneten is elérhető a www.kozoshullamhossz.hu oldalon keresztül.
A Közös Hullámhossz-projektet a szervezet 2009-ben hozta létre azzal a céllal, hogy a tagrádiók közösen folyamatos, tíznapos helyi műsort sugározzanak az abban az évben megrendezett Dörögdi Fesztiválon.
Ez 2010-ben a Művészetek Völgyében készített adással folytatódott.
A Szabad Rádiók Magyarországi Szervezetének tagjai a 2010. október 4-ei iszapömlést követően arról értesültek, hogy a helyi lakosság tájékoztatására nincs megfelelő infrastruktúra, ezért gondolták, hogy az eddig kulturális célt szolgáló projekt a jelen helyzetben a helyi lakosok tájékoztatására is alkalmas lehet.
Ajkától Veresegyházon és Budapesten át Szegedig számos közösségi rádióadó munkatársai fogtak össze, hogy szerkesztői, riporteri, technikai munkájukkal is segíthessék a nehéz helyzetben lévő lakosságot - áll a rádió honlapján.
A KHH Hírszolgálat az online adást is közvetítő ajkai BEST FM stúdiójából szól a BEST FM csapata és önkéntes közösségi rádiósok részvételével.
A devecseri stúdióban pedig a helyi plébánia támogatásával készítik adásaikat az önkéntes rádiósok.
Sokan ragaszkodnak a lakóhelyükhöz
Eddig 120 család jelezte hivatalos kérdőíveken, hogy nem kíván elköltözni a vörösiszap-katasztrófa sújtotta térségből, de megsérült vagy lakhatatlanná vált ingatlanjaik helyett az újonnan épülő lakóparkban szeretnének élni - tájékoztatott a katasztrófavédelmi kormánybiztos szóvivője vasárnap.
Petróczi Tímea közlése szerint addig több mint 70 család úgy nyilatkozott, hogy el akar költözni az ajkai térségből, használt cserelakásba pedig félszázan költöznének.
A szóvivő megjegyezte: a teljes kárfelmérés még nem fejeződött be, és nem is tudtak minden károsultat nyilatkoztatni a szándékukról.
A három héttel ezelőtti katasztrófában az eddigi felmérések szerint 364 lakóház sérült meg vagy vált lakhatatlanná Kolontáron, Devecserben és Somlóvásárhelyen.
*Az ING Baring Értékpapír Rt. és a New York Bróker Rt. elemzői szerint a Matáv bevételei és eredményei viszonylag pontosan tervezhetőek a monopólhelyzet és az átlátható szabályozási környezet miatt.
Az egy részvényre jutó évi eredmény növekedés 2001-ig akár 30 százalék feletti is lehet.
(Világgazdaság - Portfólió: Bőven maradt tartalék a Matávban, december 5.)
*915 forinton zártak a Matáv-részvények a Budapesti Értéktőzsdén. (Napi Gazdaság: BÉT: sikeres a BÁV-premier; Felével drágult a BÁV, Magyar Nemzet: Londonban magasabbak az árak, Magyar Hírlap: BÁV: fortissimo, december 5.)
*A Matáv, a Mol, az OTP Bank és a Richter tőzsdei árfolyamainak kibocsátás óta történő alakulását elemzi az írás.
(Magyar Hírlap: Mérlegen az idei óriáskibocsátások, december 5.)
*A svéd Ericsson vezetése cáfolja azokat a híreszteléseket, hogy jelentős létszámleépítésre kerülne sor a cégnél.
(Világgazdaság: Hatezer új Ericsson-munkahely, december 5.)
*A Nokia Telecommunications Kft. szponzori tevékenységét mutatja be a cikk, abból az alkalomból, hogy a cég az egyik fő támogatója a jövő héten megrendezésre kerülő finn-magyar kulturális hétnek is.
(Napi Gazdaság: A Nokia a finn-magyar kulturális hét egyik fő támogatója, december 5.)
*A Miniszterelnöki Hivatal és a Külügyminisztérium másfél napos konferenciát rendezett a Protokollosok Klubja kezdeményezésére.
A tanácskozáson külföldi és hazai szakemberek ismertették a korszerű kormányzati munka támogatására szolgáló telekommunikációs és informatikai lehetőségeket.
(Világgazdaság - Menedzser kalauz: Protokoll az e-mailen, december 5.)
*Hálózatbővítésre százmillió ECU hitelt nyújt az Európai Beruházási Bank a Slovenské Telekomunikacie SP szlovák nemzeti távközlési vállalatnak.
(Magyar Nemzet: Bővülő távközlési hálózat, december 5.)
*A Siemens Österreich szándéklevelet írt alá az egyiptomi távközlési vállalattal 113 ezer új vonalcsatlakozás kiépítésére.
(Világgazdaság: Egyiptomi telefonmegrendelés a Siemensnek, december 5.)
*A Nokia 30 százalékos részesedést kíván szerezni az oroszországi mobiltelefon piacon. (Világgazdaság: Felfutás az orosz mobilpiacon, december 5.)
*Wind néven új vegyesvállalatot hozott létre Olaszországban az állami villamosművek (ENEL), a france Télécom és a Deutsche Telecom.
Az Európa legnagyobb távközlési vegyesvállalatának kikiáltott új cég 2007-re a vezetékes telefonhálózatok 15, a mobilpiacnak pedig 20 százalékát kívánja megszerezni Olaszországban.
(Napi Gazdaság: Új partnert is kész bevonni a Wind, december 5.)
*A Központi Statisztikai Hivatal elemzést készített "Az infrastruktúra piacorientált fejlesztése" címmel.
A tanulmány részletesen kitér a távközlési fejlesztésekre is.
(Magyar Hírlap: A szolgáltatások piacosodása Kelet-Európában, december 5.)
*Az RTL Klub műsorszerkezetének bírálata.
(Magyar Hírlap: Útvesztő vértócsákkal, december 5.)
Futuris Magyar Modernizációs Rt. néven közös céget hozott létre a Matáv, a Magyar Fejlesztési Bank Rt., a K(H Kvantum Investment Bank Rt., valamint az Antenna Hungária Rt..
Az új cég feladata az információs társadalom hazai kialakulásának támogatása lesz.
(Világgazdaság: Befektetőket vár a Futuris, december 3., HVG: Futuris Rt.: tele-víziók, december 6.)
*A Merrill Lynch International és a Credit Suisse First Boston 23 millió 913 ezer 250 darab Matáv-részvényt hívott le a túljegyzések fedezésére.
Az opciós részvényekkel együtt a túljegyzések fedezésére összesen 271 millió 662 ezer 618 darabot jegyeztek le több, mint 1 milliárd dollár értékben.
(Népszabadság: Opciós Matáv-részvény értékesítés, Napi Gazdaság: Matáv: lehívták a "zöld félcipőt", Világgazdaság: Lehívták a Matáv-opciót, Magyar Nemzet: Pénzpiac, Magyar Hírlap: Budapesti Értéktőzsde, december 16.)
[3,4,5] *A finn Nokia szállítja a szentpétervári központú North-West GSM hálózat fejlesztéséhez szükséges berendezéseket.
(Világgazdaság: Oroszországi megrendelést kapott a Nokia, december 16.)
[4] *Az EU jóváhagyta, hogy az Ameritech kisebbségi részesedést vásároljon a Tele Danmark dán állami távközlési cégből.
(Napi Gazdaság: Brüsszeli igen..., december 16.)
[5]
*A KHVM és a KTM az idén összesen 300 millió forintot fordít a teleház program megvalósítására.
(Népszava: Országos Teleház-szimpózium, Világgazdaság: Hatszorosára emelkedik a teleházak száma, december 16.)
[5,6,11] *A Telefónica de Espana megszakította kapcsolatát a Unisource-konzorciummal.
(Világgazdaság: Vége a Telefónica-Unisource szövetségnek, december 16.)
[7] *Fodor István, az Ericsson Távközlési Kft. vezérigazgatója ismerteti a cég filozófiáját, stratégiáját és a magyar piacon megvalósult üzleti sikereket.
(Világgazdaság: Mi a lényeg?, december 16.)
[6,7,8]
*Az írás bemutatja a Matáv által kedvezményes akció keretén belül forgalomba hozott készülékeket.
(Magyar Hírlap: Egymás közt - kedvezményesen, Informatikai melléklet, december 16.) [8,9,10]
*Zöld Gyula, a budapesti székhelyű Fázis Távközlési és Hálózattervezési Rt. vezérigazgatója vásárolta meg a csődbe ment szekszárdi húsüzemet.
Első lépésként felkereste a Matáv illetékeseit, hogy rendezze cége adósságait.
(Népszabadság: A legjobb szakszervezeti vezető -idézőjelbe téve- én leszek!, december 16.)
[11,12,13]
Ötvenmillió forintos alaptőkével megalakult a Futuris Magyar Modernizációs Rt A társaságnak az Antenna Hungária Rt, a Kvantum Bank Rt és a Magyar Fejlesztési Bank Rt 3430, a Matáv Rt 10 százalékban tulajdonosa.
A cég fő célja hogy szakértői, szervezői háttérmunkával szakmai és pénzügyi segítséget nyújtson az információs társadalom létrejöttéhez szükséges infrastruktúra kiépítéséhez.
(Reform: Társaság a modernizációért, 1997. december 9.) [13]
A Digital Epuipment Corporation távközlési célú alkalmazásokért felelős szakértői központjának igazgatója, Pascal Coutier, aki első budapesti hivatalos látogatása alkalmával több hazai távközlési szolgáltatóval folytatott tárgyalásokat.
Az írás ismerteti, hogy a meglehetősen összetett profilú Digital tevékenységében mekkora részt képviselnek a távközlési szektornak szállított berendezések.
(Számítástechnika: Stratégiai szerep számítástechnikai cégeknél, december 9.) [14]
*Részvényesi megállapodást írtak alá az MKM-Tel tulajdonosai és a Unisource.
A szerződés szerint a 100 millió dolláros alaptőkéből a MÁV 25,1 , a Mol 20,9 , a KFKI 5, a Unisource pedig 49 százalékot jegyzett.
Az Antenna Hungária számára a későbbiekben vételi opciót kínál a megállapodás.
(Népszava: Új távközlési szolgáltató alakult, Napi Gazdaság: Aláírták az MKM-Tel részvényesi megállapodását, Világgazdaság: MKM-Tel-szerződés, Magyar Hírlap: Alternatív távközlési szolgáltató, december 19.)
*A Matávcom kelet-magyarországi igazgatósága átadta a Debreceni Orvostudományi Egyetem telekommunikációs hálózatát.
(Napi Gazdaság: A Matávcom kelet-magyarországi...., december 19.)
*Karácsony közeledtével megnőtt a mobiltelefonok és tartozékaik iránti kereslet. (Világgazdaság: Kinn a mobil, benn a bunda, december 19.)
*A Matáv közleménye a munkanapcseréhez kapcsolódó tarifa változásokról.
(Népszabadság, Népszava: Közlemény, december 19.)
*758 forinton zárt a Matáv a Budapesti Értéktőzsdén.
A Matáv e hónapban egyébként bekerült a New York Broker NX-10-es indexének kosarába. (Magyar Hírlap: A Matáv az NX-10-ben, december 19.)
*A távközlési liberalizáció első lépéseként Ausztriában kilenc társaság kapott engedélyt vezetékes szolgáltatásra.
(Napi Gazdaság: Megtörténtek az első...., december 19.)
*Ledniczky Péter, a Déltáv vezérigazgatója nyilatkozik a cég eredményeiről és terveiről.
(Magyar Hírlap: A Déltáv Rt. 130 ezer vonalat kapcsol be a hálózatba, december 19.)
*A Cisco Systems hatvanezer dollár értékű hálózati terméket ajánl fel a középiskolai Internet-programban résztvevő magyar iskolák számára.
(Világgazdaság: A Cisco adománya a Sulinet program támogatására, december 19.)
*A tervek szerint január 20-án indítja a Magyar Posta a hibrid levelezést lehetővé tevő elektronikus postai szolgáltatást.
(Világgazdaság: Elektronikus start, december 19.)
*Szász Attila, a Matáv üzemviteli igazgatóhelyettese nyilatkozik a néhány másodperces hívások számlázásának kérdéséről.
(Blikk: Két éven belül időarányosan számláz a Matáv, december 19.)
*Sugár András, a Westel 900 vezérigazgatója beszél a magyar menedzserek megítéléséről és fejlődési irányairól.
(Világgazdaság-Menedzser kalauz: Nemzeti gondolkodás kontra európai piac, december 19.)
A decemberi Modem Kor Matávval kapcsolatos cikkeinek ismertetői:
Az LTO-k és a Matáv között a tranzitdíjak mértékével kapcsolatban kirobbant vita hátterét elemzi az írás, részletesen bemutatva mindkét fél álláspontját.
(Megosztottak a díjmegosztásban, 8.oldal)
Werle Zoltán, a Matáv beszerzési igazgatója nyilatkozik a központi beszerzési-elosztási rendszer működéséről és előnyeiről.
(Jelentős megtakarítás, 10.oldal)
Bedő Erik, a Matávcom vezérigazgatója ismerteti a DECT-rendszer lehetőségeit. (Arccal a DECT felé, 17.oldal)
A Matáv háromnegyedéves gyorsjelentését, és a cég tőzsdei szereplését elemzi az írás.
(Óvatos bemutatkozás, 17.oldal)
*Bölcskei Imre, a KHVM helyettes államtitkára ismerteti a tárca álláspontját a Helyi Távközlési Koncessziós Társaságok Szövetségének panaszával kapcsolatban, amelyben azt kifogásolják, hogy a Matáv indokolatlanul magas tranzitdíjakat számol fel.
Az államtitkár tájékoztatása szerint a szakmai egyeztetések folyamatban vannak Az első körben valószínűleg kialakulhatnak olyan kompromisszumos megoldások, amelyek elfogadhatók a felek számára, három év alatt pedig elérhető, hogy a koncessziós társaságoknak ne legyen problémájuk az elszámolással A tárcának is az a célja, hogy ez alatt a három éves átmeneti idő alatt beálljon a költségalapú árrendszer.
(Új Magyarország: LTO kontra Matáv, november 20.)
*Az EU-Info "97 nemzetközi konferencián elhangzott, hogy decemberben programtársulási tárgyalások kezdődnek Magyarország és az Európai Unió között, ami elősegítheti hazánk bekapcsolódását az információs társadalom kiépülését segítő európai projektekbe is.
(Magyar Nemzet: Decemberben kezdődnek a...., november 20.)
*Az idei telefonkönyv-gyűjtő akció során 220 tonna elavult telefonkönyvet gyűjtöttek össze a budapesti gyerekek.
(Magyar Nemzet: Az idei telefonkönyv-gyűjtő..., november 20.)
*A Népjóléti Minisztérium, a Pénzügyminisztérium és a Pénztárfelügyelet által közösen indított információs nyugdíjreform-vonal és weboldal működését mutatja be a cikk.
(Népszabadság: Nem égnek a "kormányvonalak", november 20.)
*Debrecenben átadták a Pannon GSM hetedik kapcsolóközpontját. (Világgazdaság: Új kapcsolóközpont a Pannon GSM-nél, Napi Gazdaság: Nyolcszázmilliós beruházás Debrecenben, november 20.)
*Kína két, a Motorola tulajdonában lévő Iridium műhold fellövését tervezi.
(Világgazdaság: Kína két Iridium műhold fellövésére készül, november 20.)
*A Siemens hazai eredményeit elemzi a cikk.
(Napi Gazdaság - Marketing melléklet: A Siemens Magyarországon is piacvezető, november 20.)
*Az RTL Klub Istenhegyi úti balesetet filmező operatőrét őrizetbe vette a rendőrség.
Ezzel kapcsolatban a az RTL Klub Híradója képfelvételekkel igazolta, hogy operatőre nem tett semmi olyat, ami okot adhatott volna a rendőrség intézkedésére.
(Népszava: Operatőrmalőr, november 20.)
*A brit Norweb Communications és partnere, a távközlési felszerelések gyártásával foglalkozó kanadai Northern Telecom technológiai áttörést ért el az internet-adatok villamos vezetéken történő átvitelében, ami a remények szerint két éven belül üzleti szolgáltatás alapja lehet.
(Napi Gazdaság: Internetezés az elektromos hálózaton?, november 20.)
*A Matáv részvények tegnap 753 forintos árfolyammal zártak.
(Magyar Hírlap: A jegy napja, november 20.)
*Az "Olvasók legkedveltebb hirdetése" verseny októberi eredményeit közli a lap.
Első lett a Motorola StarTac mobiltelefon hirdetése, negyedik pedig a Matáv "Hagyd magad behálózni" szlogenű reklámja.
(Népszabadság: Az olvasók legkedveltebb hirdetése verseny a Népszabadságban, november 20.)
*Somló Tamás november 21-i Körcsarnok beli koncertjét a Matáv támogatja.
(Kurir: Ugrás a zenébe, november 20.)
A Matáv Budai Távközlési Igazgatóságának fejlesztéseit mutatja be az írás, abból az alkalomból, hogy október végén az utolsó forgógépes telefonközponthoz kapcsolt vonalat is áttették egy digitális Ericsson AXE központra.
(Számítástechnika: Élt 29 évet, november 18.)
A Nokia tevékenységét és eredményeit elemzi a cikk.
(Számítástechnika: Jó negyedévet zárt a Nokia, november 18.)
Egy vállalatba csoportosítja távközlési üzletágának magyarországi tevékenységeit az Alcatel, amely ez ideig döntően üzleti kommunikációs rendszereivel képviseltette magát.
Becslések szerint az Alcatel részesedése a hazai alközponti piacon év végére eléri a 17 százalékot.
A cég üzleti partnerei között szerepel a Matáv is, amely keretmegállapodás alapján hibrid hozzáférési elemeket vásárol tőle.
(Számítástechnika: Összevont Alcatel, november 20.)
Olyan Call Center-t mutatott be a Lucent Technologies, amely egy időben, egyetlen telefonvonalon teszi lehetővé az interneten való böngészést és beszélgetést valamelyik ügyintézővel.
(Számítástechnika: Beszéd böngészés közben, november 18.)
A GSM szabvány utódjának fejlesztési lehetőségeit elemzi az írás.
(Számítástechnika: Mi jön a GSM után?, november 18.)
*A hírközlési tárca szakemberei szerint Magyarország távközlési szolgáltatásainak színvonala - a jelentős beruházásoknak köszönhetően - meghaladja a környező országokét, és eléri az átlagos európai szintet.
A Nemzetközi Távközlési Egyesület (ITU) felmérése arra világított rá, hogy a multimédia-hozzáférést tekintve hazánk a 25. helyen áll a világ országai között, ezzel megelőzve a Cseh Köztársaságot és Lengyelországot is.
(Napi Gazdaság: Magyarország vezet a régióban, január 17.) [5]
*A Hírközlési Felügyelet engedélyével nem rendelkező cordless telefonok gyakran zavarják a 900 MHz-es mobiltelefonok működését.
A Pannon GSM már több esetben fordult a HIF-hez, az ilyen telefonok kiszűrését kérve.
A HIF a társaság minden panaszát kivizsgálja és a zavart keltő készülékeket vagy elkobozza, vagy a működést gátló hatósági pecséttel látja el.
(Magyar Hírlap: Távbeszélő készülék kontra mobiltelefon, január 17.) [5]
*Emelkedett a Matáv-részvények árfolyama a Budapesti Értéktőzsdén.
(Napi Gazdaság: BÉT: kivárás, január 17.) [6]
*Ligeti András, a Matáv Szimfonikus Zenekar zeneigazgatója nyilatkozott a zenekar működéséről és a jövőbeli tervekről.
Laczkó Tóth Gergely ügyvezető igazgató a zenekar anyagi helyzetéről beszélt, kiemelve, hogy a Matáv megteremtette a megfelelő anyagi hátteret ahhoz, hogy az együttes az élvonalba kerüljön.
(Népszava - Szép szó melléklet: Egy zenekar, amelyik az élvonalba akarja muzsikálni magát, január 17.)
[7] *A távmunkavégzés hazai elterjedésének lehetőségeit elemzi az írás.
A munkaügyi tárca, a Miniszterelnöki Hivatal és az Érdekegyeztető Tanács mellett a Futuris Modernizációs Rt. is komoly lépéseket tesz a távmunkavégzés meghonosítása érdekében.
A Futuris tulajdonosai között van a Matáv és az Antenna Hungária is.
A Matáv telefontarifa-kedvezményt nyújtásával, az AH pedig az egész AM-mikro rendszerével segíti a számítógépes-telefonos munkavállalókat.
(Vasárnapi Hírek: Kétezer távmunkásra számítanak az idén, január 18.) [9]
*Újságírói vélemény a Matáv kedvezményes éjszakai tarifájának bevezetéséről.
(Vasárnapi Hírek: Halló, nagyvilág !, január 18.)
[10] *Az Aerocaritas Légi Mentőőrség február végéig felajánlotta adománygyűjtésre az emelt díjas telefonvonalait a tavalyi kunszentmártoni tornádó károsultjainak megsegítése érdekében.
A Matáv által közölt percdíjak alapján a teljes nettó összeg Kunszentmárton számlájára kerül.
(Népszabadság: Tornádó vonal, január 17., Vasárnapi Hírek: A "Tornádó vonal" végén, január 18., Blikk: A tornádóvonal végén a belügyminiszter, Magyar Hírlap: Ma Kuncze a Tornádó-vonal végén, január 19.) [11,14,15]
*Az Informatikai Vállalkozások Szövetsége 1997-től minden évben díjazni kívánja azt a menedzsert, akit a szövetség tagvállalatai arra érdemesnek találnak.
A cikk szerint az év informatikai menedzsere címre elsősorban Straub Elek, a Matáv elnök-vezérigazgatója és Sugár András, a Westel 900 vezérigazgatója esélyes.
(Magyar Hírlap: Hány menedzsere van az évnek..., január 19.)
[11]
*Olvasói reagálás Jambrik Mihálynak, a Matáv gazdasági főigazgatójának a Magyar Hírlapban január 10-én megjelent írására, melyben a tarifaemelések hátterét világította meg.
(Magyar Hírlap: Válasz a válaszra, január 19.)
[12] *Lotz Károly KHVM miniszter Japánba utazott, ahol a közlekedési valamint a postai és hírközlési miniszterrel találkozik, s tájékozódik több japán óriásvállalat vezetőinél az infrastrukturális fejlesztések terén megvalósítható együttműködés lehetőségeiről.
(Világgazdaság: Lotz Károly Japánban, január 19.) [13]
*A Matáv Bács-Kiskun megyei fejlesztéseiről számol be a cikk.
(Napi Gazdaság: Négyezer tanya kapott telefont, január 19.) [13]
*Száray Lóránt, a MatávLine Kft. vezérigazgatójának eddigi életpályáját mutatja be az írás.
(Magyar Hírlap: Száray Lóránt, január 19.) [14]
A Euromoney című szaklap elemzése szerint 1997-ben Kelet- és Közép-Európa legegyértelműbb sikertörténete Magyarország volt, amely egyébként jó példa arra is, "hogyan lehet és hogyan kell a privatizációt végrehajtani".
Az írás elismerőleg szólt a tőzsde helyzetéről is, kiemelve, hogy tőkeértékének 30 százalékát a Matáv-papírok adják, amelyeknek kibocsátása és tőzsdére vitele az akkori nehéz piaci körülmények ellenére siker volt.
(Napi Gazdaság: A Euromoney a magyar tőzsdéről, Napi Magyarország: Magyarország a Euromoney-ban, január 17.) [15,16]
Az iNteRNeTTo körkérdésére válaszolva a jelentősebb Internet-szolgáltatók illetékesei elmondták, hogy a Matáv kedvezményes éjszakai tarifája nem számít komoly előrelépésnek az egyéb tarifák jelentős emelése miatt.
Erre reagálva Jambrik Mihály, a Matáv gazdasági főigazgatója elmondta, hogy a telefondíjakat miniszteri rendelet szabályozza, amely lehetővé teszi, hogy a helyi, körzeten belüli és budapesti agglomerációs hívásokat az átlagnál jobban emelje a cég.
Straub Elek, a Matáv elnök-vezérigazgatója szerint a hangtelefónia és az Internet-elérés tarifarendszerének szétválasztása a Matávnál műszaki és jogi okok miatt kivitelezhetetlen.
(Magyar Narancs: Távol Amerikától, január 15.) [17]
*Mágori Zsolt, a Matáv Üzenetkezelés osztályának termékmenedzsere ad tájékoztatást a napokban megjelent új, budapesti telefonkönyvvel kapcsolatos újdonságokról és tudnivalókról.
(Magyar Nemzet: Mit kell tudni az új telefonkönyvről? július 30.)
*Az EU brüsszeli bizottsága elfogadta azt a tervezetet, amely a tagországokban egységes lehetőséget teremt a telefontársaságok, szupermarketek és egyéb nem banki intézmények számára a mikrochipet tartalmazó smart cardok kibocsátására.
(Napi Gazdaság: Zöld út az EU-ban a "nem banki" kártyáknak, július 30.)
*Vezetékes és mobilkommunikációs berendezések szállításáról és szolgáltatásról írt alá szerződést az Ericsson a Bosznia Hercegovina PTT társasággal.
(Világgazdaság: Az Ericsson Boszniában, július 30.)
*A honvédségi telefontender sorsáról holnapig kell döntenie a honvédelmi miniszternek.
(Magyar Hírlap: Új honvédségi telefontender várható, Magyar Nemzet: A katonai..., július 30.)
*A Matáv jóvoltából ingyenesen hívható "Nővonal" telefonos szolgálatot mutatja be az írás.
(Kurír: Nővonalban, július 30.)
*Az információtechnológia fejlődési tendenciáit elemzi a cikk.
(Napi Gazdaság: Útban az IT-közművek felé?, július 30.)
Gyenes Géza, a Matáv Kecskeméti Távközlési Centrumának vezetője beszél a cégen belüli struktúraváltásról és annak várható hatásairól.
(Petőfi Népe: Hatékonyabban működő új szervezetre, szolgáltatásokra számíthatunk, július 14.)
Székesfehérvár önkormányzata, a Matáv és a Datatrans Gmk. konzorciumot hozott létre a székesfehérvári Digital Regia program végrehajtására.
(Dunaújvárosi Hírlap: Információözön a tévékábelen, július 16.)
A Figyelő-Tantusz melléklet cikkeinek ismertetői:
Bedő István, a Matáv projektmenedzsere beszél a cég kábeltelevíziós szolgáltatásának beindításáról. (Tantusz: Behúzták a kábelt, 17.oldal)
Valló Ferenc, a Matáv bérelt vonali szolgáltatások osztályának termékmenedzsere mutatja be a társaság Corporate Network szolgáltatását, amely iránt jelenleg az értékpapírpiacon és a pénzintézeteknél mutatkozik a legnagyobb kereslet.
(Tantusz: Nagybani piac, 19. oldal)
Frank Busacca, a HTCC-csoport alelnöke és pénzügyi főigazgatója beszél a társaság tevékenységéről és eredményeiről.
(Tantusz: Élesítés, 19. oldal)
Joop C. Volkers, a Pannon GSM vezérigazgatója - korábban a PTT Telecom Netherlands (ma KPN) európai képviselője - nyilatkozik a KPN szerepéről a magyarországi távközlésben.
(Tantusz: Országosra váltanak, 21. oldal)
Szeptembertől hét jegyűre változnak a mobiltelefon-hívószámok.
Az átállás részleteiről nyilatkoznak a hazai mobil-szolgáltaók képviselői.
(Tantusz: Milliomosok, 22. oldal)
*A Matáv Zeneház csütörtökön kezdődő hangversenysorozatának programjait mutatja be a cikk.
(Magyar Hírlap: A Matáv Zeneház koncertjei, augusztus 5.)
[3]
*Emelkedett a Matáv-papírok árfolyama a BÉT-en.
(Népszava: Hossza a tőzsdén, augusztus 5.)
[3]
*Várhatóan januártól lép működésbe a nemzetközi normáknak megfelelő, egységes - 112-es telefonszámon hívható - segélyhívó rendszer.
(Népszabadság: Egységes segélyhívó telefon:112, augusztus 5.)
[3]
*Ez év utolsó negyedében indul a lengyel Telekomunikacja Polska távközlési vállalat privatizálása.
(Napi Gazdaság: Idén indul a lengyel távközlési privatizáció, augusztus 5.)
[5]
*A New York-i tőzsde helyzetét elemzi a cikk.
(Napi gazdaság: nagyarányú áresés New Yorkban, augusztus 5.)
[5]
*Schalkhammer Erika, a BÉT ügyvezető igazgatóhelyettese számol be a Budapesti Értéktőzsde számítástechnikai rendszerének modernizálásáról, illetve az ehhez kapcsolódó változásokról és új szolgáltatásokról.
(Népszava: Változik a kereskedési rend a tőzsdén, augusztus 5.)
[5]
Az AT(T és a British Telecom közös vállalata három üzletágat helyez tevékenysége középpontjába: hang és adatszolgáltatások, globális értékesítési és szolgáltatási üzletág, valamint vonalszolgáltatás más távközlési cégeknek.
A közös vállalat létrehozásával együtt az AT(T kilép a Unisource konzorciumból.
(Számítástechnika: Nemzetközi vonalak, augusztus 4.)
[6]
Mobiltelefongyárat és elosztóközpontot épít Magyarországon a Nokia.
(Számítástechnika: Gyárat épít a Nokia, augusztus 4.)
[7]
A Budapesti Műszaki Egyetem villamosmérnöki és Informatikai Karának helyzetét mutatja be az írás.
A kar legfőbb támogatói és partnerei között van a Matáv, a Pannon GSM és az Ericsson.
(Számítástechnika: Kincs lehet a magyar mérnök, augusztus 4.)
[7]
A Siemens AG eladja teljes erősáramú kábelgyártó üzletágát a milánói székhelyű Pirelli SpA-nak.
A tranzakció érinti a Siemens tulajdonában álló Magyar Kábel Művek Rt.-t is.
(Számítástechnika: Siemens-részleget vesz a Pirelli, augusztus 4.)
[10]
*Ismét jelentősen csökkent a Budapesti Értéktőzsde indexe.
A Matáv árfolyama 38 forinttal csökkent.
(Népszava: Újabb visszaesés a tőzsdén, Népszabadság: Ismét hullámvölgyben a tőzsde, augusztus 14.)
[4]
*Az új kormány nem fizeti ki a mobiltelefon-lehallgató berendezések beszerzésével megbízott Nádor Rt. 1,2 milliárd forintos számláját.
A miniszterelnök döntése szerint ugyanis előbb el kell végezni a szerződés felülvizsgálatát.
(Napi Magyarország: Mobilpanama?, Magyar Hírlap: Felülvizsgálják a Nádor Rt. szerződését, Blikk: Nem kap pénzt a Nádor Rt., Népszava: Vizsgálja a kormány..., augusztus 14.)
[5,6,7]
*A tűzoltók, a mentők és a rendőrség számaira gyakran érkeznek valótlan riasztások.
A telefonbetyárok elleni védekezés egyik eszköze a hívásazonosító berendezés, amely jelzi a hívó telefonszámát.
(Magyar Nemzet: Leáldozik a telefonbetyár-világ, augusztus 14.)
[7] *Kari Kiiskinen, a Nokia Monitor Kft. jelenlegi igazgatója a Nokia épülő új gyárának irányítását veszi át Mexikóban.
A pécsi gyár élére Pertti Rahko kerül.
(Világgazdaság: Karriervonal, augusztus 14.)
[8] *A Pannon GSM első félévi nyeresége 37 százalékkal elmarad az egy évvel korábbitól.
(Világgazdaság: Csökkent a Pannon GSM nyeresége, augusztus 14.)
[9] *Az amerikai Time Warner eladta magyarországi kábeltelevíziós érdekeltségét.
A Kábelkom Kft. által az ország tíz városában működtetett - és ezzel a legnagyobb hazai - kábeltelevíziós rendszer új tulajdonosa a Telekábel Hungary nevű holland telekommunikációs és programszolgáltató cég.
(Világgazdaság: Megszűnik a Kábelkom Kft., augusztus 14) [10]
*Az EU brüsszeli bizottsága folytatja az 1997 októberében elkezdett vizsgálatokat, melyek célja, hogy feltérképezze, jogos-e az egyes tagországok vezető telefontársaságainak részesedése a távhívások díjaiból.
(Világgazdaság: Tüzetes EU-vizsgálat, augusztus 14.)
[10] *A France Télécom féléves eredményeiről számol be az írás.
(Világgazdaság: Emelkedett a France Télécom forgalma, Napi Gazdaság: A France Télécomnál a mobilüzlet a húzóágazat, augusztus 14.)
[11,12] *A Nokia 200 millió dollár értékben fejleszti a cseh Eurotel Praha mobilszolgáltató hálózatát.
(Magyar Hírlap: Csehországban bővít a Nokia, augusztus 14.) [12]
A lap átfogó elemzést nyújt az osztrák GSM-piacról, abból az alkalomból, hogy a Connect konzorcium megkezdte 1800 MHz-es mobiltelefon-szolgáltatását Ausztriában.
(HVG: Kapcsolatépítés, augusztus 15.)
[13] A Matáv és a CG Sat Hungary között a JászTel megvásárlásáról, valamint a Matáv és az LTO-k között az összekapcsolási díjakról folytatott vita hátterét, illetve az érintett cégek álláspontját mutatja be az írás.
(HVG: Későn kapcsolnak, augusztus 15.) [15] A németországi GSM-piac szereplőinek árversenyéről és kedvezményes akcióiról számol be a cikk.
(Figyelő: Beszéltetők, augusztus 13.) [17]
*A honvédelmi miniszter ma hirdeti ki a honvédségi telefontender győztesét, az Országgyűlés Honvédelmi Bizottságának ajánlása alapján.
A bizottság tagjainak állásfoglalása szerint a pályázati kiírás szabályos volt, a feltételeknek leginkább a Siemens és a Lucent Technologies ajánlata felel meg.
(Magyar Hírlap: Hétfőn hirdetnek nyertest, Blikk: Szabályos a telefontender, Napi Magyarország: Szabályos volt a honvédelmi telefontender; Napi háttér, Népszabadság: Szabályos a telefontender, Magyar Nemzet: A telefontender...., Napi Gazdaság: Megfelel az előírásoknak a HM telefontender-kiírása, Kurír: Tenderráadás, augusztus 29.)
[4,5,6,7,8,9]
*Katona Kálmán KHVM miniszter beszél a PanTel lehetőségeiről, a DCS 1800-as mobiltelefon-hálózat kiépítéséről és a mobiltelefonok lehallgathatóságának kérdéséről.
(Magyar Nemzet: Katona Kálmán a chipkártyás útdíjfizetésről és a mobiltelefonok lehallgathatóságáról, augusztus 29.)
[7]
*Oroszországban jelentősen megdrágul a mobiltelefonok használata, mivel a kormány frekvenciahasználati díjak bevezetéséről döntött.
(Népszabadság: Moszkva nem kedvez a mobiloknak, augusztus 29.)
[10]
*A Matáv szeptember 1-től 16 új országot kapcsol be az automatikus nemzetközi távhívásba. (Napi Gazdaság: A Matáv 16 új országot...., Napi Magyarország: Bővülő távhívások, Népszava: Bővül a nemzetközi távhívó rendszer, augusztus 29.)
[11, 16]
*A Credit Suisse First Boston, valamint a Quaestor Értékpapír Rt. tőzsdei elemzése szerint az árfolyamcsökkenés ellenére a Matáv továbbra is alacsony kockázatú befektetésnek számít, mivel fundamentális mutatói erősek, a magyar makrogazdaságéhoz hasonlóan jók az eredménykilátásai, ráadásul a papír likviditása is nagy.
(Világgazdaság: Ismét vonzó lett a Matáv, Népszabadság: A Matáv..., augusztus 31.)
[11,13]
*A hét végén Miskolcon rendezték meg a telefonos lelkisegély szolgálatok képviselőinek találkozóját.
(Vasárnapi Hírek: Szegény segélyvonalak, augusztus 30., Magyar Nemzet: Évi 85 ezer hívás, augusztus 31.)
[12,13]
*Katona Kálmán KHVM minisztert mutatja be a cikk.
(Magyar Hírlap: Katona Kálmán, augusztus 31.)
[14]
*Bölcskei Imrét, a KHVM hírközlési helyettes államtitkárát mutatja be a cikk.
(Magyar Hírlap: Bölcskei Imre, augusztus 31.)
[14]
*A Szabolcs-Szatmár-Bereg megye elektronikus kommunikációs rendszerének megteremtésére alapított Szab-I-Net Kht. csaknem 80 megyei önkormányzatot, illetve közigazgatási intézményt összekötő információs hálózatot hozott létre.
(Napi Gazdaság: Önkormányzati információs hálózat Szabolcsban, augusztus 31.)
[15]
A Matáv júliustól zöld számokat bocsátott a telefonos lelkisegély szolgálatok rendelkezésére.
A számlák kiegyenlítésére a cég ez évben több mint 10 millió forintos támogatást nyújt a szolgálatoknak.
(Reform: Ingyen-lelkisegély, augusztus 25.)
[15]
*A Matáv megnyitotta harmadik Matáv Pont üzletét a Mammut Üzletházban.
(Népszava: Matáv Pont a Mammutban, Magyar Nemzet: Megnyitotta, szeptember 1.)
[4,16]
*Szabó János honvédelmi miniszter a Siemens Rt.-t nevezte meg a katonai telefonközpontok beszerzésére kiírt tender győzteseként.
A döntés értelmében a szerződést 30 napon belül kell tető alá hozni.
Amennyiben ez valamilyen okból elmarad, a második helyen végzett Lucent Technologies lép elő tendergyőztessé.
(Népszava: Eredményes a telefontender, Népszabadság: HM-tender: nyert a Siemens, Magyar Nemzet: A Siemens..., Napi Magyarország: A Siemens nyerte a telefontendert, Napi Gazdaság: A Siemens nyerte a HM telefontenderét, Mai Nap: Telefontender, Kurír: A győztes, Világgazdaság: A Siemensé a félmilliárdos üzlet, Blikk: A Siemens nyerte a telefontendert, Magyar Hírlap: A Siemens egyedül nyerte meg a honvédségi telefontendert, szeptember 1.)
[4,5,6,7,8,9]
*A Raiffeisen Értékpapír és Befektetési Rt. lesz az Antenna Hungária tőzsdei tanácsadója.
(Napi Magyarország: Antenna Hungária, Világgazdaság: Már nincs napirenden a tőkeemelés, szeptember 1.)
[5,15]
*A Nokia tegnap szakmai napon mutatta be GSM 1800-as rendszerét.
Kari Lahtinen, a Nokia Telecommunications Kft. ügyvezető igazgatója elmondta, hogy a cég új székházát a budapesti Infopark szomszédságában kívánják felépíteni.
A munkatársak száma az ezredfordulóig a jelenlegi 1500-ról akár 2500-ra is növekedhet.
(Világgazdaság: A GSM 1800-as nyertesekre várva, Napi Gazdaság: Az ezredfordulón 2500 Nokia-alkalmazott lesz Magyarországon, szeptember 1.)
[10,13]
*A lap információi szerint a Nádor 95 Rt.-nek nem volt engedélye mobiltelefon-lehallgató berendezések behozatalára.
(Napi Magyarország: Nincs engedély a behozatalra, szeptember 1.)
[11]
*A tervek szerint a napokban kezdi meg működését az Iridium műholdas telekommunikációs rendszer.
(Népszabadság-Computer Technika: Nyílik az Iridium-égbolt, szeptember 1.)
[12]
*Lapértesülések szerint a Westel 900, a Deutsche Telekom, az INA és a Zagrebacka Banka által létrehozott Zagitel fogja megkapni az első horvát GSM-hálózatra szóló koncessziót.
(Népszabadság: Westel-siker Horvátországban, szeptember 1.)
[14]
A Matáv első féléves eredményeit mutatja be az írás.
(Népszabadság-Computer Technika: Több bevétel, kevesebb ember, szeptember 1.)
[14]
A vezető hazai informatikai és távközlési cégek által létrehozott Infokom Egyesület célja a hatékony és aktív részvétel a magyar információs társadalom kialakításában, csatlakozás a szingapúri egyezményhez és a távmunka törvényi bevezetése.
(Computer Panoráma: Egységben az erő, szeptember) [16]
*Dr. Nagy Bálint, a Matáv PR-igazgatójának tájékoztatása szerint a cég elkötelezte magát a telefonos lelkisegély-szolgálatok folyamatos támogatása mellett.
Az összességében több mint 10 millió forintos támogatásra - amely a telefonszámlák rendezésére szolgál - pályázni lehet.
A Matáv a szolgálatok túlnyomó részét tömörítő két országos szövetséggel, a Magyar Lelki Elsősegély Telefonszolgálatok Szövetségével, valamint a Magyar Gyermek és Ifjúsági Telefonos Lelkisegélyszolgálatok Országos Szövetségével együtt alakította ki a pályázatok elbírálási rendszerét, aminek eredményeként minden pályázó szolgálat támogatásban részesül.
(Népszabadság: Matáv-támogatás a lelkisegély-szolgálatnak, szeptember 2.)
[5]
*Mintegy hat százalékkal emelkedett a Matáv-részvények záróára a Budapesti Értéktőzsdén.
(Magyar Nemzet: Lendületet adott a Matáv, szeptember 2.)
[5]
*Krupanics Sándor, a Hírközlési Főfelügyelet korábbi elnöke lett a Magyar Posta új vezérigazgatója.
A Hírközlési Főfelügyelet megbízott elnöke tegnaptól Kauser Alajos, a korábbi frekvenciagazdálkodási elnökhelyettes.
Helyébe Sallai Gyula korábbi nemzetközi igazgató lépett a HIF-nél.
(Magyar Nemzet: Krupanics Sándor...., Napi Magyarország: Új vezetők a KHVM-nél, szeptember 2.)
[6,13]
*Az Ameritech megtette ajánlatát az Austria Telecom 25 százalékának megvásárlására.
(Napi Gazdaság: Az Ameritech megtette..., szeptember 2.)
[6]
*A Nádor "95 Rt. vezetése cáfolja azt a lapértesülést, amely szerint engedély nélkül hozták volna be az országba a mobiltelefonok lehallgatására szolgáló berendezéseket.
(Népszabadság: A KEI vizsgálja a Nádor "95 Rt. és a kormány szerződését, Magyar Hírlap: Engedéllyel importált a Nádor, szeptember 2.)
[7,8]
*Lapértesülések szerint a Westel 900, a Deutsche Telekom, az INA és a Zagrebacka Banka által létrehozott Zagitel a legesélyesebb pályázó a horvátországi mobiltelefon-tenderen.
(Népszabadság: Itthon is jó a Westel külhoni győzelme, szeptember 2.)
[8]
*Krupanics Sándor, a Magyar Posta új vezérigazgatója nyilatkozik a jövőbeni tervekről és feladatokról.
(Világgazdaság: Az új vezér a piaci versenyre koncentrál, szeptember 2.)
[8]
*A lágymányosi Infopark ad majd otthont a magyar információs társadalom kialakítását elősegítő modernizációs tervek szervezőinek, és itt alakítják ki az egész kelet-közép-európai régióra kiterjedő multimédia-szolgáltatások műszaki és szervezeti bázisát is.
(Blikk: Infopark létesül, Népszava: Infopark a Lágymányosi hídnál, szeptember 2.)
[9]
*A CIB Bank kiterjeszti CIB Mobilbank nevű szolgáltatását a vállalati és a vállalkozói ügyfélkörére is.
(Népszava: Kiterjeszti Mobilbank-szolgáltatásait a CIB, Napi Gazdaság: CIB-mobilbank-vállalkozóknak is, szeptember 2.)
[10,13]
*A Nokia magyarországi terveit és legújabb 1800 MHz-en működő mobiltelefonját mutatja be az írás.
(Mai Nap: A jövő telefonja, szeptember 2.)
[10]
*A Telnet Magyarország olyan rendszert dolgozott ki, amelyet a négy hónapos teszt során közel 7000 hacker próbált feltörni, sikertelenül.
(Népszava: Egymilliót szalasztottak el az Internet-kalózok, szeptember 2.)
[11]
*Az amerikai Lockheed Martin hadiipari vállalat Global Telecommunications néven egyetlen cégbe szervezi távközlési és műholdas részlegeit.
(Napi Gazdaság: A távközlés irányába terjeszkedik a Lockheed Martin, szeptember 2.)
[11]
*Szeptember 7-én indul a Budapesti Értéktőzsde új kereskedési rendszerének (MMTS) kéthetes próbaidőszaka.
(Világgazdaság, Napi Gazdaság: Hétfőn indul az MMTS próbaüzeme, szeptember 2.)
[12]
*Az egészségügyi tárca idén 300 milliót, jövőre pedig 10 milliárdot kíván a sürgősségi ellátás fejlesztésére fordítani.
A Matávval megegyeztek abban, hogy minden ügyeletet ellátó egészségügyi intézmény és a mentők között közvetlen összeköttetést létesítenek.
(Magyar Nemzet: Forródrót gyorsítja a mentést, Világgazdaság: Megvan a 300 millió, szeptember 2.)
[14,15]
A CompuServe - a MediaRing céggel kötött disztribúciós egyezmény keretében - internet alapú távolsági telefonszolgáltatásokat kínál Nyugat-Európában és Amerikában, de a tervek szerint idővel Európa teljes területén elérhető lesz a szolgáltatás.
(Számítástechnika: CompuServe-telefonszolgáltatás, szeptember 1.)
[15]
Sven-Christer Nilsson, az Ericsson vezérigazgatója nyilatkozik a cég magyarországi terveiről és eredményeiről, továbbá a Nokiával és a Psionnal közösen létrehozott Symbian cég működéséről.
(Számítástechnika: Fejlesztőközpontok - szakértelemmel, szeptember 1.)
[16]
Az internet-telefónia fejlődésével és lehetőségeivel foglalkozik az írás.
(Számítástechnika: Szólásszabadság?, szeptember 1.)
[17]
A szeptember 23-án működésbe lépő Iridium globális műholdas kommunikációs rendszert és későbbi konkurenseit mutatja be a cikk.
(Számítástechnika: Visszaszámlálás az Iridiumnál, szeptember 1.)
[19]
A France Télécom közzétette féléves eredményeit.
(Számítástechnika: A France Télécom félévi bizonyítványa, szeptember 1.)
[21]
*Összesen 8 millió forint bírságot szabott ki a Pest Megyei Fogyasztóvédelmi Felügyelőség a Matáv tulajdonában lévő Magyar Telefonkönyv-kiadó Társaságra és a Keserű Fegyvergyárra, mert fegyverreklám jelent meg az idei telefonkönyvben.
(Világgazdaság: Nyolcmilliós bírság, szeptember 22.)
[4]
*4000 pont alá süllyedt tegnap a BUX.
A Matáv-papírok árfolyama 2,4 százalékot esett.
(Világgazdaság: Négyezer alatt a BUX; A Matáv olcsóbb decemberre, szeptember 22.)
[5]
*A Híradás-technikai Tudományos Egyesület holnap rendezi meg másodszor a távközlési és informatikai marketingfórumot.
A szervezőbizottság elnöke Gecser Ottó, a Matáv marketing vezérigazgató-helyettese.
(Világgazdaság: Másodszor a távközlési marketingről, szeptember 22.)
[5]
*Az Antenna Hungária jövő szerdán tartja rendkívüli közgyűlését.
(Napi gazdaság: Az Antenna Hungária, szeptember 22.)
[6]
*A hálózatos technológiák megismertetésére a Sulinet programhoz kapcsolódó kiegészítő képzést kíván meghonosítani a hazai középiskolákban a Cisco Systems magyarországi leányvállalata.
(Világgazdaság: Képzés a Sulinetben, szeptember 22.)
[6]
*Bölcskei Imre, a KHVM helyettes államtitkárának tájékoztatása szerint a jövő évi távközlési tarifák megállapítása a jelenleg érvényes rendelet alapján történik.
(Népszabadság-Computer technika: Távközlés: díjak és befektetők, szeptember 22.)
[6]
*Nagy Gábor, a Matáv üzenetkezelés osztályának vezetője, Kiss János, a Magyar Internetezők és Modemezők Egyesületének képviselője, valamint Kóka János, az Elender vezetője volt a vendége annak a vitaműsornak, amely az internetezés szélesebb körű hazai elterjedésének lehetőségeivel és gátjaival foglalkozott.
(Népszabadság-Computer Technika: Többször hallani...., szeptember 22.)
[7]
*Jelentősen csökkent az Alcatel-részvényeinek árfolyama a párizsi értéktőzsdén, ezért a cég visszavásárolja részvénytőkéje 10 százalékát.
(Napi gazdaság: Alcatel: árzuhanás után részvény-visszavásárlás, szeptember 22.)
[8]
*A Sulinet program keretében befejeződött az összes hazai középiskola csatlakoztatása az internetre.
A továbbiakban - Írisz néven - a tartalomfejlesztésre helyeződik a hangsúly.
(Népszabadság-Computer Technika: Írisz-re váltott a SuliNet, szeptember 22.)
[8]
*Krupanics Sándor, a Magyar Posta Rt. vezérigazgatója nyilatkozik a legfontosabb tervekről és feladatokról.
(Napi magyarország: Ismét időszerű a posta privatizálása, Népszava: Pénzügyi befektetőkre számít a Magyar Posta Rt., szeptember 22.)
[9]
Vasárnap került megrendezésre a Matáv V. Magyar Drámaíró Verseny.
(Magyar Nemzet: A férfi, akinek nem szárad meg a haja, Napi Magyarország: Versenyművek a dráma napján, szeptember 22.)
[12]
Hazai cégek illetékesei nyilatkoznak a kultúra szponzorálásról.
Szabó Gyula, a Matáv szponzormenedzsere szerint egy nagyvállalatnak kötelessége, hogy részt vegyen a kultúra támogatásában, nemcsak azért, mert saját üzleti érdeke ezt diktálja, hanem azért is, mert felelős társadalmi szereplőként kell működnie.
A Matáv egyébként a népszerű komoly- és igényes könnyűzenét állította szigorú szponzorációs stratégiájának középpontjába.
(Világgazdaság: A szponzorálás még luxus, szeptember 22.)
[10]
Teleház-telefalu címmel rendezett konferenciát a Matáv Tokajban.
Straub Elek, a Matáv elnök-vezérigazgatója felvételről köszöntötte a résztvevőket, és a hátrányos régiók lemaradásának a legújabb technológiák segítségével történő csökkentéséről beszélt.
Tankó Zoltán, a cég üzleti kommunikációs üzletágának igazgatója a teleház felépítéséről és funkcióiról tartott tájékoztatást.
(Déli Hírlap: Teleház-telefalu, Észak magyarország: A teleházért tele volt a ház; Teleházzal talán könnyebb lenne, szeptember 8.)
[13,14,15]
A Matáv számlázást végző központi számítógépe egyirányúsította a nagykanizsai önkormányzat telefonjait, mivel tetemes összegű számlatartozásukat 60 nap elteltével sem rendezték.
Mivel a számla feltehetően illetéktelen személy rovására írható, a Matáv az első önkormányzati jelzések után feloldotta az egyirányúsítást.
(Zalai Hírlap: Zűrös munkakezdés Nagykanizsán, szeptember 9.)
[13]
*Gansperger Gyula, a ÁPV Rt. elnök-vezérigazgatójának tájékoztatása szerint a társaság 110 milliárd forintos jövő évi bevételi tervének teljesítéséhez feltehetően szükség lesz a 6,5 százalékos Matáv-csomag eladására is.
Eladási kényszerről mindazonáltal nincs szó, így az ÁPV Rt. nem fog elhamarkodott döntést hozni.
(Napi Gazdaság: Matáv- és K(H-eladással számol jövőre az ÁPV Rt., október 26.)
[5]
*A Matáv pólósuli működését és eredményeit mutatja be az írás.
(Népszava: Halló?
Itta a Matáv pólósuli!, október 24.)
[4]
*A határidős részvénypiac helyzetét elemzi a cikk.
(Napi Gazdaság: Újra forgalmas a határidős részvénypiac, október 26.)
[6]
*Bíró Péter, a Siemens Rt. kommunikációs vezetője nyilatkozik a közelmúltban a Siemens AG 100 százalékos tulajdonába került Siemens Telefongyár Kft. működéséről és eredményeiről.
(Napi Gazdaság: Az anyavállalathoz került a Siemens Telefongyár, október 26.)
[6]
*A német Mannesmann és az olasz Olivetti közös távközlési vállalatot kíván létrehozni.
Az amerikai AT&T viszont kiléphet a Mannesmann Arcor vegyes vállalatból, mivel az amerikai cég a tervek szerint együtt fog működni British Telecom-mal.
A BT pedig partnere annak a Viag Interkom GmbH-nak, mely Németországban vetélytársa az Arcornak.
(Világgazdaság: Újabb nagyhal születik a távközlésben, október 26.)
[7]
*37 százalékos nyereségcsökkenésről számolt be a Philips Electronics harmadik negyedévi jelentése.
Emiatt a cég igyekszik megszabadulni veszteséges üzemeitől, így a Lucent Technologies-el közösen létrehozott mobiltelefonos vállalkozást is felszámolja.
(Napi Gazdaság: Rossz negyedévet zárt a Philips, október 26.)
[8]
*A Telecom Italia kiválasztotta azokat a cégeket, amelyek pályázhatnak arra, hogy a távközlési cég 9 ezer milliárd lírára becsült ingatlanvagyonának rendezésében segédkezzenek.
(Világgazdaság: Nagy verseny a Telecom Italia tanácsadói tenderén, október 26.)
[8]
*Az előzetes becsléseket meghaladó mértékben növelte harmadik negyedévi nyereségét a Nokia.
A legnagyobb fejlődést a mobikészülékek üzletága mutatta.
Az Ericsson nyeresége ezzel szemben elmaradt az előzetes várakozásoktól.
(Napi Gazdaság: Nagyot lépett előre a Nokia, október 26.)
[9]
*Marec Béla Steffenst, a Siemens Telefongyár Kft. gazdasági igazgatóját mutatja be az írás.
(Magyar Hírlap: Marec Béla Steffens, október 26.)
[10]
*A Westel 900 eredményeit és legújabb szolgáltatásait ismerteti a cikk.
(Magyar Nemzet-Telecomputer: Ötéves a Westel 900, október 26.)
[10]
*A privát telefonhálózatok előnyeit és lehetőségeit elemzi az írás.
(Magyar Nemzet-Telecomputer: Mire jó a privát telefonhálózat?; Kísérlet a Westelnél, október 26.)
[11]
*Az internetes telefónia fejlődését és térhódítását mutatja be a cikk.
(Magyar Nemzet-Telecomputer: Telefon a hálón, október 26.)
[15]
Somogyi Ferenc, a Matáv integrációs igazgatója, a Magyar Atlanti Tanács elnöke beszél a tanács lehetőségeiről és feladatairól.
(Magyar Nemzet: Ismeretterjesztés és meggyőzés, október 21.)
[17]
A Matáv Debreceni Távközlési Igazgatósága is átszervezi közönségszolgálatát.
(Magyar Nemzet: Átszervezi, október 26.)
[17]
*997 forinton zárt a Matáv a Budapesti Értéktőzsdén. (Világgazdaság: Ezer forint alatt a Matáv, január 28.)
*Az Antenna Hungária el kívánja adni az izraeli-magyar Magyarsat Kft.-ben lévő 50 százalékos tulajdonrészét, mivel azt már nem tartja perspektivikus üzleti vállalkozásnak.
A kft.-t 1993-ban hozta létre az AH és az Israel Aircraft Industries, közös regionális műhold fellövése és üzemeltetése céljából.
(Népszabadság: Az Antenna Hungária kiszállt a Magyarsat műholdprogramból, Világgazdaság: Az AH kiszáll a Magyarsatból, január 28.)
*Több mint 1 milliárd forint - nem auditált - nyereséggel zárta a tavalyi évet a Pannon GSM.
Előfizetőinek száma 170 ezerről 260 ezerre emelkedett, üzleti tevékenységének árbevétele meghaladta a 33 milliárd forintot, ezzel 74 százalékkal túlszárnyalva az előző év bevételét.
A hálózat fejlesztésére az előző évekhez hasonlóan 100 millió dollárt költöttek.
Drozdy Győző, a Pannon GSM külkapcsolati és stratégiai igazgatója Aschner Lipót-díjat vehetett át, amelyet a hazai ipar és gazdaság egy-egy kimagasló teljesítményt nyújtó vezetőjének ítélnek oda.
(Napi Gazdaság: Nyereséggel zárt a Pannon GSM, Magyar Nemzet: Nyereségessé vált a Pannon GSM, Kurir: Pannon-díj, Világgazdaság: Sikeres üzleti év a Pannon GSM-nél, január 28.)
*Az Antenna Hungária vezetősége - a kontinensen elsőként - megállapodást írt alá Európa legnagyobb műholdakat üzemeltető szervezetével - az Eutelsattal - televíziós és multimédia-szolgáltatások nyújtását célzó, digitális platform-projekt indítására.
(Magyar Hírlap: Olcsóbban és gyorsabban az Internetre, január 28.)
*A csehországi távközlési magáncégek az SPT Telecom monopóliumának év végéig történő megszűntetését követelik.
(Világgazdaság: Új törvényre várva, január 28.)
*A műholdas távközlést megvalósító Iridium-rendszer hamarosan elkészül, és már meg is születtek az első szolgáltatói és barangolási megállapodások.
Az Inmarsat és az Eutelsat valószínűleg magánvállalattá alakul és a tőzsdén is megjelenik.
(Világgazdaság - TeleBitVilág melléklet: Finisben az Iridium, tőzsdére készül az Inmarsat és az Eutelsat, január 28.)
*Mátrakeresztesen gyakran meghibásodnak a vezetékes telefonok.
(Blikk: Süketté vált telefonok, január 28.)
Az Antenna Hungária távközlési terveit és lehetőségeit elemzi az írás.
(HVG: Nem vették az adást, január 24.)
A Matáv-részvények tavaly novemberi forgalomba hozatalával kapcsolatos problémákat mutatja be a cikk.
(HVG: Matáv-jegyzési visszásságok, január 24.)
A helyi hálózatok európai piacának növekedési lehetőségeit elemzi az írás, mind a vezetékes , mind az RLL rendszerű hálózatokra vonatkoztatva.
Kővári József, a Matáv Távközlési Beruházási Irodájának beruházási igazgatóhelyettese számol be a hazai RLL-rendszer kiépítéséről.
Ma ez a rendszer már kiépítettnek tekinthető, a Matáv a koncessziós szerződésben az RLL-lel vállalt határidőket és kapacitás kiépítéseket teljesítette, a rendszer azonban még tovább is bővíthető.
(Világgazdaság - TeleBitVilág melléklet: Nőhet az RLL-technológia alkalmazása, január 28.)
*A Futuris Rt. és a Datatrans regionális számítógépes szolgáltató együttműködik Székesfehérvár informatikai fejlesztésében.
Ennek keretében öt év alatt négyszáz vállalkozás, az összes közintézmény, továbbá a lakosság ötöde számára építenek ki számítógépes és internetes végpontokat.
A Matáv kedvezményes kommunikációs díjcsomaggal, az Antenna Hungária pedig a programhoz kapcsolódó fejlesztéseivel, a nagy sebességű adatátvitel technikai hátterének kiépítését támogatja a programot.
(Népszabadság: Intelligens város - távmunkásokkal, október 31.)
[5]
*A PanTel az Alcatelt bízta meg fényvezető alapú átviteli rendszeréhez szükséges berendezések szállításával.
Horváth Pál, a PanTel vezérigazgatójának tájékoztatása szerint cége ez év végén megkezdi szolgáltatását azon az ezer kilométeres szakaszon, ahol már kiépült a fényvezető kábel.
(Napi Gazdaság: Rövidesen indul a PanTel szolgáltatása, október 31., Világgazdaság: Alcatel-berendezéseket rendelt a PanTel, november 2.)
[6,8]
*Az információs társadalom megteremtésével kapcsolatos kormányzati tennivalókról szervezett tanácskozást a Futuris Rt. és a Nemzetközi Technológiai Intézet.
A megbeszéléseken részt vett Katona Kálmán KHVM miniszter is.
(Népszabadság: Nemzeti programra van szükség, október 31.)
[6]
*A Healey and Baker nemzetközi ingatlan-tanácsadó iroda felmérése szerint Európa harminc vezető üzleti központja közül Budapest a tavalyi 23. helyről a 26. helyre esett vissza.
Az elemzés szerint Budapest egyebek mellett azért került hátrébb a sorrendben, mert nincs elegendő magas színvonalú iroda a városban, s nem megfelelő a telekommunikációs, illetve a közlekedési rendszere.
(Népszabadság: Kevesebb tőkét vonz Budapest, október 31.)
[8]
*Nagyszabású hálózatbővítést hajt végre a Westel 900.
Budapesten és környékén hálózatának kapacitása mellett a kültéri és a beltéri lefedettséget is növelni kívánja.
(Világgazdaság: Tovább bővít a Westel 900, Napi Magyarország: Hálózatbővítés a Westel 900-nál, november 2.)
[9,12]
*A Matáv január elsejétől nemzetközi telefonhálózatán keresztül biztosítja ügyfelei számára az Iridium műholdas távközlési hálózathoz kapcsolódó mobil terminálok automatikus hívásának lehetőségét, és biztosítja a földi, nemzetközi távközlési szolgáltatásain keresztül a nemzetközi irányok megnyitását az Iridium hálózatba.
Ezáltal a GSM hálózatok előfizetői számára is elérhetővé válnak az Iridium-előfizetők mobil készülékei.
(Népszava: Indul az Iridium a Matávnál, október 31.)
[8]
*A Hódtáv Kft. a csatornázással egy időben távközlési hálózatot is épít Hódmezővásárhelyen, amely kábeltévé-, adatátviteli-, és internet szolgáltatásra is alkalmas, sőt, a piac felszabadítása után telefonszolgáltatásra is használható.
(Világgazdaság: Helyi hálózat Hódmezővásárhelyen, november 2.)
[9]
*Tőzsdei elemzők és brókerek heti vételi és eladási ajánlatait ismerteti a cikk.
(Magyar Hírlap: Az élen nincs változás, Népszabadság: Konzervatív részvények, november 2.)
[9,13]
*A hazai DCS 1800-as mobiltelefon-hálózat előnyeivel és megvalósításával foglalkozik az írás.
(Népszabadság: DCS 1800: milliárdos koncesszió, november 2.)
[11]
*A Matáv Digifon szolgáltatásával kapcsolatos tudnivalókat ismerteti az írás.
(Népszava: Bővülő szolgáltatás digitális központokkal, november 2., Mai nap: Variációk digifonra, november 1.)
[13,16]
*Hétvégénként immár éjjel-nappal hívható a Kék Vonal Gyermek- és Ifjúsági Telefonszolgálat.
(Napi Magyarország: A hét végén éjjel-nappal hívható a Kék Vonal, november 2.)
[14]
*A lap értesülései szerint a Nádor "95 Rt. folytathatja a titkosszolgálati berendezések beszerzését.
(Népszava: Visszatér az egykor III/III-as, november 2.)
[14]
*Jelentősen korlátozhatja a Kína távközlési piacára irányuló külföldi befektetéseket, hogy a szaktárca szabálytalanságokat vél felfedezni az eddigi beruházásokban.
(Világgazdaság: Szankciókkal fenyegetik a vegyes vállalatokat, november 2.)
[15]
A lap közli a Matáv által támogatott lelki segély telefonszolgálat ingyen hívható számait.
(Magyar Nemzet: Lelki segély, október 31.)
[16]
* A Unisource három részvényese - a holland KPN Telecom, a svéd Telia és a svájci Swisscom - egyenként 13-20 százalékra csökkenti tulajdonhányadát, és egy hatékonyabb döntési mechanizmus kialakítása érdekében külső többségi befektetőt keres.
(Napi Gazdaság: Többségi tulajdonos után néz a Unisource, november 6.)
[4]
* A cseh kormány további részt kíván eladni az SPT Telecom távközlési vállalat tulajdonhányadából.
(Világgazdaság: Eladó a cseh SPT Telecom, Napi Gazdaság: További részt kíván eladni az SPT Telecom..., november 6.)
[4,10]
* Nem talált megfelelő személyt az Antenna Hungária vezérigazgatói posztjának betöltésére az ÁPV Rt. a nyílt tenderre jelentkezők között.
Gansperger Gyula, az ÁPV Rt. elnök-vezérigazgatója szerint, bár felkészült szakemberek adták be pályázataikat, megfelelő műsorszórói tapasztalatokkal egyikük sem rendelkezett.
(Magyar Hírlap: Nincs vezére az Antennának, Napi Magyarország: Privatizálják a Hungexpót, november 6.)
[5,6]
* A MATÁV támogatásával vasárnap este Budapesten koncertezik Jan Garbarek.
(Népszava: Jan Garbarek Budapesten, Népszabadság: Jan Garbarek újra közeleg, november 6.)
[5]
* Egységes szervezetbe vonta a már évek óta működő szoftverfejlesztő központját és kutatólaboratóriumát az Ericsson Távközlési Kft. Kerekes István, a cég egyik kutatás-fejlesztési igazgatója elmondta, hogy az átalakítás célja elsősorban a k+f tevékenység hatásfokának javítása, az egyes fejlesztésekre fordított idő csökkentése, ezáltal a cég versenyképességének javítása volt.
(Világgazdaság: Erőöszevonás az Ericssonnál, november 6.)
[7]
* Négy pályázó közül a Siemens Rt. EIV ágazat ipari üzletága nyerte a kecskeméti Szentgyörgyi Dezső harcászati repülőezred fénytechnikai rendszerének korszerűsítésére kiírt tendert.
(Napi Gazdaság: A Siemens Rt...., november 6.)
[8]
* A müncheni székhelyű Siemens AG. történetének legnagyobb átszervezésére készül, amelynek során mintegy 60 ezer alkalmazottjától, valamint eddigi árbevételének egyhetedétől - 17 milliárd márka - válik meg.
A karcsúsítás a magyarországi csoporton belül a kábelüzletágat érinti, ahol a négy üzem közül három új tulajdonoshoz kerül, míg a szegedi gyárat felszámolják.
Mindezekkel szemben az átalakítás során a cég erősíteni kívánja a távközlési és informatikai részlegeit.
(Világgazdaság: Drasztikus leépítés a Siemensnél, Leépítés Szegeden is, november 6.)
[8,9]
* Klinikai vizsgálatokat végeztek a mobiltelefonok és a pacemakerek elektromágneses interferenciáját illetően.
Az 5533 vizsgálat során 20 %-ban fordult elő interferencia, s a betegek 7.2 százaléka esetén jelentkeztek klinikai tünetek.
(Napi Magyarország: A mobiltelefon és a pacemaker, november 6.)
[10]
*Fellegi Tamás, a Matáv kormányzati kapcsolatok és szabályozói ügyek ágazati igazgatója szerint a társaságnak messzemenően érdeke, hogy Magyarország minél előbb az EU teljes jogú tagja legyen, s annak minden előnyét élvezhesse.
A csatlakozásig, illetve a magyar távközlési piac teljes liberalizációjáig meg kell erősíteni a Matáv helyzetét annak érdekében, hogy a nagy tőkeerejű külföldi szolgáltatókkal versenyben tudjon maradni.
Emellett közelíteni kell a magyarországi árszínvonalat a nemzetközi irányvonalhoz.
(Magyar Hírlap: Mit gondol az EU-tagságról?, november 18.)
[5]
*Az Első Pesti Telefontársaság Rt. igazgatósága mindeddig nem hozott döntést arról, kérelmezik-e ez év végéig a tőzsdére történő bevezetést, vagy pedig valamilyen módon - például zárttá alakítással elkerülik a tőzsdei bevezetés kötelezettségét.
Mivel a döntéshez az EPT esetében nem szükséges közgyűlési határozat, így a december 18-ára összehívott közgyűlés napirendi pontjai között csupán a Matáv által százszázalékos árfolyamon felvásárolt, 49 milliós névértékű osztalékelsőbbségi részvénycsomag törzsrészvénnyé alakítása van napirenden.
(Világgazdaság: Tánc a parkett szélén, november 18.)
[5]
*A Matáv a társasági törvény előírásainak megfelelően a tulajdonában álló 124 200 darab Matáv részvényt 1998. november 17-én a Budapesti Értéktőzsdén 1214 forintos átlagáron értékesítette.
A tranzakciót követően a Matáv tulajdonában saját részvény nem maradt.
(Magyar Hírlap: Rendkívüli közlemény, november 18.)
[6]
*Fellegi Tamás, a Matáv kormányzati kapcsolatok és szabályozói ügyek ágazati igazgatójának tájékoztatása szerint a cég vezetése még nem döntött arról, hogy felülvizsgálati kérelemmel fordul-e a Fővárosi Bírósághoz a Gazdasági Versenyhivatal azon döntésével kapcsolatban, amely nem engedélyezi a JászTel többségi tulajdonrészének megvásárlását.
(Napi Gazdaság: A Matáv még mérlegeli a jogorvoslatot a JászTel-ügyben, november 18.)
[6]
*A Westel 900 roamingmegállapodást kötött a hongkongi Hutchinson Telephone, illetve a szingapúri SingTel Mobile társaságokkal.
(Világgazdaság: Újabb barangolási szerződéseket kötött a Westel 900, november 18.)
[7]
*A KHVM értékelőbizotságának a héten kell döntenie az új, 1800 megahertzes közcélú mobiltávközlési frekvencia pályázatának kiírási módjáról és megfogalmazásáról.
A tervek szerint a minisztérium a döntés után néhány héttel hozná nyilvánosságra a tendert.
Ezt követően a társaságoknak januárig lesz idejük beadni a pályázataikat.
(Népszava: Döntenek a héten az 1800-as tenderről, november 18.)
[7]
*A rádiótelefon segítségével történő folyamatszervezés lehetőségeivel foglalkozik az írás.
(Napi Gazdaság: Folyamatszervezés rádiótelefonnal és vonalkóddal, november 18.)
[8]
*A Matáv harmadik negyedéves gyorsjelentésének adatai alapján a külföldi befektetési bankok feljebb módosították a cégre vonatkozó EPS (egy részvényre jutó nyereség) becslésüket.
(Világgazdaság: Disztingválnak a befektetők, november 18.)
[10]
*A mai naptól már négy brókercég is kínál internetes tőzsdei szolgáltatásokat, amelynek segítségével az ügyfél interneten keresztül intézheti részvény-tranzakcióit.
(Magyar Hírlap, Népszava: Internettel olcsóbb a tőzsde, november 18.)
[11]
*Pokorni Zoltán oktatási miniszter tájékoztatása szerint a SuliNet programban a mennyiségi fejlesztést követően most a tartalmi fejlesztésre helyeződik a hangsúly.
(Magyar Hírlap: Folytatódik a Sulinet, csak máshogy, november 18.)
[13]
A Novacom Távközlési Kft. szolgáltatásait és további terveit mutatja be az írás.
A német RWE Telliance AG, a Budapesti Elektromos Művek és a Telekommunikationsholding Südwest GmbH által létrehozott Novacom hazánk meghatározó alternatív távközlési szolgáltatója kíván lenni.(Számítástechnika: Új szereplő a magyar távközlésben, november 17.) [13]
A Matáv harmadik negyedéves gyorsjelentését mutatja be a cikk.
(Számítástechnika: Háromnegyed év mérlege, november 17.)
[13]
Egyes helyi koncessziós társaságok anyagi nehézségeinek hátterét és a probléma megoldásának lehetőségeit elemzi az írás.
(Számítástechnika: Van apród?, november 17.)
[16]
László Géza, az Antenna Hungária igazgatóságának elnöke nyilatkozik a társaság távközlési szerepvállalásának lehetőségeiről.
(Számítástechnika: Korlátozott távközlési szerepre készülve, november 17.)
[14]
Sáfrány András, a Matáv Előfizetői hozzáférés osztályának munkatársa beszélt a Petőfi Rádió "Számít a technika" című műsorában a telefonközpontok fejlődéséről és a digitális központok segítségével elérhető szolgáltatásokról.
(Számítástechnika: Számít a technika, november 17.)
[15]
A Matáv novemberben beindítja kísérleti LAN-Flex szolgáltatását.
(Számítástechnika: Indulhat a bitvágta, november 17.)
[17]
Az Alcatel szállítja a PanTel fényvezető alapú átviteli rendszerének működéséhez szükséges SDH berendezéseket.
(Számítástechnika: Szerződét kötött az Alcatel és a PanTel, november 17.)
[17]
A Motorola támogatásával multimédia oktatóterem nyílt a Budapesti Műszaki Egyetem Mikrohullámú Híradástechnika Tanszékén.
(Számítástechnika: Színvonalas oktatás, november 17.)
[18]
*Steinreich Péter, a Monortel külkapcsolati igazgatójának tájékoztatása szerint cége valószínűleg ismét indul a Jásztel többségi részvénypakettjének megvásárlására kiírandó tenderen, de a cég amerikai tulajdonosai távközlésen kívüli magyarországi beruházásokat is terveznek.
A Monortel egyébként új szolgáltatásként - a hazai vezetékes szolgáltatók közül elsőként - hívófél-azonosítást kínál teljes előfizetői köre számára.
(Világgazdaság: A Monortelnek kell a Jásztel, december 16.)
[5]
*Katona Kálmán KHVM miniszter tegnap köszöntötte az egymilliomodik magyarországi mobiltelefon-előfizetőt.
A három mobilszolgáltató által felajánlott egymillió forint értékű ajándék átadásakor elmondta: a DCS 1800 megahertzes mobiltelefontendert napokon belül, de legkésőbb január 4-éig meghirdetik.
(Napi Magyarország, Népszava: Egymilliomodik mobil-előfizető, Világgazdaság: DCS 1800: napokon belül kiírják a tendert, Magyar Hírlap: Egymillió mobil-előfizető, Napi Gazdaság: Egymilliós a mobil-előfizetők tábora, december 16.)
[6,7,12]
*A Matáv a jövőben is további évi 100 ezer előfizető számára tervezi kiépíteni a Hytas technológián alapuló telefonösszeköttetést.
A rendszerrel újabb kábelfektetés nélkül lehet a régi telefonvonalakat korszerűsíteni és nagyobb sávszélességet biztosítani.
Ulrich Schaumann, a Matáv műszaki vezérigazgató-helyettesének tájékoztatása szerint a társaság a koncessziós szerződésben vállalt vonalkiépítési kötelezettség teljesítése érdekében választotta a technológiát.
A rendszer alkalmas arra is, hogy az előfizető egyetlen vonalon például egyszerre internetezzen és telefonáljon.
A Matáv azonban csak akkor tervezi ez utóbbi szolgáltatásnak a bevezetését, ha a piaci versenyben szüksége lesz rá.
(Világgazdaság: Vidékre is viszi a Hytas technológiát, december 16.)
[7]
*Több millió márka kárt okozott a Deutsche Telekomnak egy csalóbanda, amely úgynevezett távbeszélőközpontokat üzemeltetett, ahonnan nemzetközi telefonbeszélgetéseket lehetett folytatni.
A csalók álnéven lakásokat béreltek, ahol ISDN-telefonállomásokat szereltek fel, s nemzetközi konferenciabeszélgetéseket közvetítettek német és külföldi ügyfelek között.
A DT a számlákat a bérelt lakásokba postázta, ám azokat soha senki nem egyenlítette ki, s a bérlők egy idő után eltűntek.
(Népszabadság: Márkamilliókat csaltak telefonnal, december 16.)
[8]
*A csaknem egy éve liberalizált német távközlési piac szereplői egymást túllicitálva jelentenek be újabb és újabb kedvezményes akciókat és árcsökkentéseket.
A piacvezető, de egyre jobban visszaszoruló Deutsche Telekom is jelentős mértékű tarifacsökkentéseket tervez.
A DT árcsökkentő akciója azonban várhatóan csak lassítani lesz képes a további piacvesztést ebben a szegmensben.
(Napi Gazdaság: Árháború a német telefonpiacon, december 16.)
[9]
*A brit kormány elrendelte, hogy a nagy-britanniai mobiltelefon-szolgáltatók 25 százalékkal csökkentsék a bejövő hívások árát.
(Napi Gazdaság: Árcsökkentés a brit mobiltávközlésben, Világgazdaság: Brit telefon-tarifa csökkentés kormányutasításra, december 16.)
[9,14]
*Megtartotta első közgyűlését és felügyelőbizottsági ülését az Infopark Fejlesztési Rt. A Matáv 2000. április 30-áig szeretné megnyitni új négyszintes kutató-fejlesztő központját az Infoparkban.
(Magyar Hírlap: Infopark: új városrész Budapesten, december 16.)
[10]
*A Mannesmann Mobilfunk mobiltelefon szolgáltató jövő évi terveit ismerteti a cikk.
(Világgazdaság: További bővülést vár a Mobilfunk, december 16.)
[11]
*A Cable & Wireless 20 százalékra növeli részesedését a izraeli Bezeq telefontársaságban.
(Világgazdaság: Nagyobb C&W-részesedés a Bezeqben, december 16.)
[11]
*A 112-es segélyhívószám bevezetésének nehézségeit elemzi az írás.
(Népszava: Öt nyertese van az egységes segélyhívótendernek, december 16.)
[11]
*Az Élet Alapítvány telefonos lelkisegélyszolgálat működéséről számol be a cikk.
A Matáv zöld számot biztosít az alapítványnak.
(Népszabadság: Ünnepi lelki segély telefonon, december 16.)
[13]
*A lap egyik olvasója internet-sztrájk meghirdetését kezdeményezi a Matáv ellen.
(Blikk: Bojkott a Matáv ellen?, december 16.)
[14]
Kis János, a Modemes Internetezők Magyarországi Egyesületének egyik alapítója elmondta: az egyesület mindenféle telefontarifa áremelést elutasít, és nem zárható ki, hogy a pontos tarifatáblázat közzététele után sztrájkot kezdeményeznek.
(Metro: Sztrájk törhet ki a magyar Interneten, december 16.)
[15]
Bognár Ildikó, a Matáv távbeszélő forgalom osztályának vezető termékmenedzsere beszélt a társaság által - kísérleti - jelleggel bevezetett, internet-protokollon keresztüli távhívás működéséről és előnyeiről a Petőfi Rádió "Számít a technika" című műsorában.
(Számítástechnika: Számít a technika, december 15.)
[15]
A Matáv szervezetátalakítási törekvéseit, illetve a Business Process Management (BPM) alkalmazását ismerteti az írás.
(Számítástechnika: Telefolyamatok, december 15.)
[16]
A PanTel még az idén beindítja első szolgáltatásait.
Készül a társaság országos optikai gerinchálózata, és a BKV-val kötött együttműködési szerződés eredményeként már készen áll az első budapesti gyűrű is.
Az előfizetők elérhetőségének biztosítása érdekében a PanTel együtt kíván működni más szolgáltatókkal is, különös tekintettel a helyi telefonszolgáltatókra és a kábeltévé-társaságokra.
(Számítástechnika: PanTel-krónika, december 15.)
[17]
A közelmúltban került megrendezésre a Global 360 nevű rendezvénysorozat, amelynek témája az információs társadalom technológiája volt.
A résztvevő országok képviselői ATM kapcsolat segítségével tartották meg előadásaikat és demonstrációikat.
A telekonferenciát magyar részről a BME Távközlési és Telematikai Tanszékének, valamint a Matáv PKI Távközlésfejlesztési Intézetének szakemberei készítették elő, és bonyolították le.
(Számítástechnika: Global360, december 15.)
[17]
*Hétfőn informális egyeztetés várható Katona Kálmán KHVM miniszter és Járai Zsigmond pénzügyminiszter között a KHVM hatáskörébe tartozó hatósági árak jövő évi emelésének mértékéről.
A távközlési tarifák közül az összekapcsolási díj megosztásának mértékében nem tudtak megállapodni az érintettek.
(Napi Gazdaság: Újabb egyeztetés az áremelés mértékéről, december 19.) [3]
*A holland KPN 33,5 százalékosra növelte részesedést a cseh SPT Telecomban.
(Magyar Hírlap: Hollandok az SPT Telecomban, december 19.) [4]
*Az ÁPV Rt. jövő évi üzleti és értékesítési terve jövőre 100 milliárd forintos bevétellel számol, amelyből a legnagyobb tétel a Matávban még meglevő 5,7 százalékos részesedésnek az értékesítése lehet.
(Népszava: Változhat a privatizációs törvény, december 19.)
[4] *Az Olivetti eredményeiről számol be a cikk.
(Napi Gazdaság: A mobilszolgáltatás volt a húzóágazat, december 19.)
[5] Buza Domonkos, a Magyar Lelki Elsősegély Telefonszolgálatok Szövetségének alelnöke beszél a szolgálatok működéséről és feladatiról.
A Matáv jelentős mértékben támogatja a szövetség telefonszolgálatait, így a hívások ingyenesek a hívó fél számára.
A szolgálat és a Matáv szakemberei között több tízéves múltra visszatekintő jó kapcsolat van.
(Metro: Halló..., december 19.)
[6] Nyíregyházán átadták a Matáv telefonos ügyfélszolgálati központját.
(Metro: Nyíregyházán bővít a Matáv Rt., december 19.) [6]
*A különböző szolgáltatók lényegesen eltérő mértékben emelték a főváros és agglomerációi közötti telefontarifáikat.
A fővárosba irányuló hívások átlagos drágulása lehet 24,1 százalékos , de akár 63,6 százalékos is, attól függően, melyik telefontársaság szolgáltatási területén lakik a hívó fél.
Jambrik Mihály, a Matáv gazdasági főigazgatója szerint az eltérés a társaságok különböző üzletpolitikájával magyarázható.
A Matáv politikája az, hogy közelíteni szeretné egymáshoz a helyi hívás és az első díjzónás hívások árát.
(Világgazdaság: Mennyiért hívhat az agglomeráció, január 7.)
*A Deutsche Telekom pótdíjat kíván fizettetni azon előfizetőivel, akik a liberalizált német távközlési piac más szereplőjének szolgáltatásait veszik igénybe.
Az egyszeri alkalommal befizetendő összeg tartalamazná a beszélgetések átirányításának, valamint a régi telefonszámok megtartásának díját.
A távközlési és postai szolgáltatások piacának szabályozásáért felelős hatóság elnöke szerint azonban a DT nem hozhat ilyen döntést az illetékes hatóság engedélye nélkül, a DT két versenytársa pedig versenyellenesnek minősítette a lépést.
(Világgazdaság: Kereszttűzben a DT, Napi Gazdaság: Kivár a Deutsche Telekom, január 7.)
*A pénteki és hétfői visszaesés után ismét emelkedett a Matáv-papírok árfolyama a londoni elektronikus tőzsdén.
(Magyar Hírlap: Drágultak a magyar részvények, január 7.)
*Megnyilt az ingyenes Sulinet-internet kabinet, amelynek legfőbb célja, hogy az érdeklődők a gyakorlatban is megismerjék, mire képes az internet.
(Népszabadság: Csodálatos internet, január 7.)
*Január elsejétől Oroszországban is bevezették az időméréses telefonbeszélgetést.
Ideáig minimális alapdíj ellenében lehetett helyi hívást kezdeményezni, mostantól azonban minden perc 100 rubelbe (3,6 forint) kerül.
(Magyar Nemzet: Vége a végtelen fecsegésnek, január 7.)
*A Matáv segítségével hamarosan felkerülnek az Internetre az augusztusi atlétikai EB legfrissebb hírei.
(Blikk: Interneten az atlétikai Európa-bajnokság hírei, január 7.)
*A lap információi szerint a Matáv újabb kedvezményes tarifák bevezetését tervezi az internet-felhasználók számára.
Az ismert 100 - illetve januártól bruttó 155 - forintos éjszakai díjszabást az azt megelőző és az azt követő díjzónára, valamint hétvégére is kiterjesztené.
Szintén az internet-felhasználóknak kedvezne az a javaslat is, amely áprilistól olcsóbb percdíjakat adna azoknak, akik előre megvásárolnának bizonyos mennyiségű szolgáltatást.
(Világgazdaság: További internetes Matáv-kedvezmények?, december 23.) [4]
*Kóka János, az Elender Rt. vezérigazgatójának tájékoztatása szerint az amerikai Advent International egymilliárd forintos tőkebefektetéssel megszerezte az Elender részvényeinek 30 százalékát.
A tőkeemelés révén a cég hamarosan 100 százalékosra tudja növelni lefedettségét, és nagyobb súlyt fektethet a tartalomszolgáltatásba.
Az internet hazai terjedésével kapcsolatban a vezérigazgató elmondta: nem zárható ki egy esetleges internet-sztrájk meghirdetése sem, ha a Matáv és a helyi koncessziósok tovább emelik tarifáikat.
(Napi Gazdaság: Össztűz alatt a távközlési monopóliumok, december 23.) [4]
*Jövő év elejétől 70 százalékig terjedő mértékben csökkenti a távolsági telefonhívások árát Olaszországban a Telecom Italia egyik legjelentősebb konkurenseként számon tartott Tiscali.
(Napi gazdaság: Árháború a vezetékes szolgáltatásban, december 23.)
[5] *A Pannon GSM eredményeiről számol be a cikk, Björn J. Flakstadot vezérigazgatóvá választása alkalmából.
(Mai nap: Mobilvezér, Magyar Nemzet: Pannon GSM, december 23.) [6,10]
*December 25-én, hajnaltól éjfélig Ausztriában ingyen folytathatnak belföldi beszélgetéseket a Telekom előfizetői.
(Magyar Nemzet: Bőkezű az osztrák posta, december 23.) [6]
*A közhivatalok illetéktelen lehallgathatóságának problémájával foglalkozik a cikk.
(Magyar Nemzet: Lehallgatásveszély a Duna-parti intézményeknél, december 23.) [8]
*A lapban megjelent az Első Pesti Telefontársaság Rt. közleménye.
(Népszava: Az Első Pesti Telefontársaság Rt. közleménye, december 23.)
[7]
Olvasói panasz a Déltáv tevékenységével kapcsolatban.
(Délvilág: Bénító telefónia?, december 8.)
[10]
*A Matáv január elsejétől három hónapig kiterjeszti kedvezményes éjszakai díjszabását a hétköznap este hat órától reggel hétig tartó időszakra, valamint a hétvégék teljes időtartamára.
Ekkor egy-egy helyi hívás legfeljebb nettó 120, bruttó 150 forintba kerül.
A kedvezmény nem érvényes a távolsági, a nemzetközi vagy mobilbeszélgetésekre.
(Világgazdaság: Matáv-kedvezmény helyi hívásokra, Magyar Nemzet: Matáv-kedvezmény, Népszabadság: Matáv - kedvezményes barangolás, Napi Gazdaság: Matáv-kedvezmények az internetezőknek is, december 29.)
[4,5,6]
*A KHVM összesen 500 millió forint értékben, 39 pályázó számára hagyott jóvá távközlési fejlesztésekre vonatkozó támogatást.
(Népszabadság: Támogatott távközlési fejlesztések, december 29.)
[4]
*A Matáv és a helyi koncessziós társaságok jövő évi tarifáit ismerteti a cikk.
(Népszava: A jövő évi telefontarifák, december 29.)
[5]
*Az erősödő verseny miatt a Deutsche Telekom jövőre tovább mérsékli tarifáit.
A DT egyúttal bejelentette, hogy január elsejétől érvénytelennek tekinti a rivális távközlési szolgáltatókkal korábban kötött összekapcsolási szerződéseket, és újra kívánja tárgyalni az ilyen díjakat.
(Napi Gazdaság: Árverseny a német távközlésben, Világgazdaság: A Deutsche Telekom felmondta a szerződéseket, Magyar Hírlap: Bontott a Deutsche Telekom, december 29.)
[6,7,8]
*A Telecom Italia eladja az eddig veszteségesen működtetett Stream kábeltévé-szolgáltató 80 százalékát Rupert Murdoch ausztrál médiamágnás cégének.
(Világgazdaság: Murdoch-Telecom digitális tévé, Napi Gazdaság: Murdoch belép az olasz tévépiacra, december 29.)
[7,8]
*Olvasói panaszok a Matáv jövőre esedékes tarifaemeléseivel kapcsolatban.
(Népszabadság: Levélturmix, december 29.)
[8]
A januártól bevezetésre kerülő új távközlési tarifákkal, az időalapú számlázásra történő átállással és az összekapcsolási díjak problémájával foglalkozik az írás, megszólaltatva Bölcskei Imrét, a KHVM helyettes államtitkárát, Fellegi Tamást, a Matáv kormányzati kapcsolatok és szabályozói ügyek ágazati igazgatóját, és Antal Lászlót, az LTO szövetség elnökségi tagját.
(Számítástechnika: Helyben drágában, távolra olcsóbban, december 22.)
[11]
Gecser Ottó, a Matáv marketing vezérigazgató-helyettesének tájékoztatása szerint az AltaVizslát naponta már több mint 120 ezer alkalommal keresik fel az internetezők.
Az internet-hozzáférés áraival kapcsolatban elmondta: egy esetleges drasztikus árleszorítás nem okozna jelentős használatnövekedést.
(Számítástechnika: Lezárult az Altavizsla-keresőjáték, december 22.)
[15]
*A mobiltelefon-szabványokkal kapcsolatban kompromisszumos megoldást fogadott el az Európai Távközlési Szabványok Intézete.
A ETSI döntését várhatóan a Nemzetközi Távközlési Unió is jóvá hagyja, hiszen a párizsi tanácskozáson a gyártók, illetve a szolgáltatók mellett a brüsszeli bizottság és az Európai Unió versenyhivatala is kiállt a tervezet mellett.
A kompromisszumos megoldással elkerülhető a két különböző GSM-szabvány meghonosodása, illteve a piac két táborra szakadása. (Világgazdaság: Megmaradhat Európa vezető szerepe, február 3.)
*A Matáv éjszakai tarifakedvezményének bevezetését követően egyelőre még nem emelkedett az új internet előfizetők száma, nőtt viszont az eddigi felhasználók aktivitása a világhálón.
(Magyar Hírlap: Internetezőké az éjszaka, február 3.)
*Az Országos Egészségbiztosítási Pénztár ingyenesen hívható zöld számot vezetett be.
(Kurir: Tébés zöld szám, február 3.)
*Dési Péter, az Intermédia "90 Kft. vezérigazgatójának tájékoztatása szerint hazánk a közeli jövőben lehetőséget kaphatna arra, hogy kedvezményes feltételekkel bekapcsolódjon egy, a föld szinte valamennyi országát átfogni képes műholdas hírközlési hálózatba.
A rendszer alkalmas lehet távközlési feladatokra - így többek között a második országos távközlési hálózat és a zárt kormányzati távközlési rendszer kiszolgálására is -, földrengés-megfigyelésre, rakétaindítás előrejelzésre, valamint a lopott gépkocsik nyomon követésére.
(Magyar Nemzet: Globális műholdprogram küszöbén, február 3.)
*Elemzők szerint hatással lesz a Matáv-részvények árfolyamára, hogy február közepétől piacra kerülhetnek a részletre vásárolt papírok is, valamint, hogy tavasszal a Matáv bekerül az indexbe.
(Világgazdaság: Keleten vágta, Pesten ügetés, február 3.)
*Az előzetes adatok szerint 6 milliárd korona nettó profitot ért el tavaly a cseh SPT Telecom.
(Világgazdaság: Nyereséges a cseh SPT Telecom, február 3.)
*A Nokia Telecommunications - mint kizárólagos beszállító - idén 50 millió dollár értékű GSM hálózati berendezést szállít a Pannon GSM-nek.
(Népszabadság: Ötvenmilliós megállapodás, február 3.)
*Szini István, a Westel Rádiótelefon Kft. vezérigazgatója mutatja be a társaság működését és eredményeit.
(Népszabadság: Fejlesztés a Westelnél, február 3.)
*Némethy László, a MATEL/CGSAT Csoport vezérigazgatója számolt be a társaság fejlesztéseiről és eredményeiről.
A távlati tervekről szólva hangsúlyozta, hogy részt kívánnak venni az DCS 1800-as mobiltelefon tenderen.
(Népszabadság: 1800-as rendszer a láthatáron, február 3.)
*Az Ericsson szponzorálási szerződést kötött az Európai Atlétikai Szövetséggel a Budapesten megerendezendő atlétikai Európa-bajnokság támogatására.
(Népszabadság: Az Atlétikai EB-t az Ericsson is támogatja, február 3.)
A lapban január 6-án közölt cikk (lásd. Napi sajtószemle 98/6, január 10. A szerk.) szerint egy mosonmagyaróvári Matáv-előfizetőnek állandó műszaki problémái vannak RLL-rendszerű telefonjával.
A panaszra reagálva a Matáv műszaki megfigyelés alá vette a készüléket, majd kültéri antennákat szereltetett fel, a jobb vétel érdekében.
A panaszos szerint azonban mégsem elégedett, mivel állítása szerint a vonal azóta még rosszabb lett.
(Kisalföld: A fogyasztó elégedetlen, január 23.)
Fodor Ignác, a Rábacom és a Pápatel vezérigazgatója beszél a cég tevékenységéről, a felmerült problémákról és a távközlési piac változásairól.
(Napló: Félrehallottuk a Pápatelt!, január 24.)
*Gecser Ottó, a Matáv marketing vezérigazgató-helyettesének tájékoztatása szerint február elsejétől a cég maximum nettó 100 forintot számláz az éjszakai helyi hívásokért, a hívás idejétől függetlenül.
Az intézkedés elsősorban az Internet-használókat érinti, akik így 125 forintért akár hét órán keresztül - 22 és 05 óra között - barangolhatnak a világhálón.
A rövidebb helyi hívások ára változatlan marad, de amikor a számlázandó összeg eléri az árplafont, a hívás költségei nem nőnek tovább.
Korábban hazai Internetes szakemberek nyílt levelet írtak Straub Elek elnök-vezérigazgatónak, nehezményezve a Matáv tarifapolitikáját, és sürgetve az internet-használókat figyelembe vevő kedvezményes tarifarendszer kialakítását.
Gecser Ottó szerint a Matáv a nyílt levéltől függetlenül már korábban döntött a kedvezményes akció beindításáról.
(Világgazdaság: Nyílt levél a Matávhoz, Népszabadság: Matáv: nagy engedmény az éjszakai telefonálóknak, Magyar Hírlap: Hét óra 125 forintért, január 8.)
*Az elavult kormányzati telefonrendszer - az úgynevezett K-vonalak - megszüntetéséről tárgyal mai ülésén a kormány.
A közigazgatásban jelenleg mintegy 1700 vonallal működő telefonhálózat pótlására korszerű, egységes távközlési rendszert kívánnak kiépíttetni.
(Világgazdaság: Kormánydöntés az új távközlési rendszerről, Népszabadság: Búcsú a K-vonalaktól, Népszava: Megszűnnek a K-vonalak, Magyar Nemzet: Korszerű kormányzati távközlési rendszer épül, Blikk: K vonalak vége, január 8.)
*Tovább emelkedett a Matáv-részvények árfolyama a BÉT-en.
(Napi Gazdaság: Másfélszeres növekedés a tőzsdei cégeknél; BÉT: bika, bikább...., Magyar Hírlap: Lendületes évkezdet, Magyar Nemzet: Fergeteges évkezdet a tőzsdén, január 8.)
*Továbbra is vita folyik az EU és az USA között az Interneten közzétett személyi adatok védelmének kérdéséről.
(Világgazdaság-Európai Unió melléklet: Vita az USA-val az Internet szabályozásáról, január 8.)
*Együttműködési megállapodást kötött a Siemens és a Motorola, amelynek értelmében közösen fejlesztenek ki új számítógépchip-gyártási technológiát.
(Napi Gazdaság: Ismét együttműködik a Siemens és a Motorola, január 8.)
*A Matáv Kaposvári Távközlési Centrumának eredményeit mutatja be az írás.
(Napi Gazdaság: A Matáv Rt..., január 8.)
Hollndonner László, a Matáv Soproni Távközlési Igazgatóságának fejlesztéspolitikai tanácsadója kapta a Műszaki és Természettudományi Egyesületek Szövetségének díját.
(Kisalföld: Kitüntetés a soproni szakembernek, december 29.)
A Közműcégeket és Közszolgáltatókat Ellenőrző Civil Szövetség nehezményezi, hogy a Fővárosi Közgyűlés továbbra is úgy határozza meg a közműdíjakat, hogy abba a civil érdekképviseleteknek nincs beleszólási lehetőségük.
A KEKEC az idei emelések közül vitathatónak tartja az új víz-és csatornadíjakat, valamint a Matáv tarifáit.
(Népszabadság-Budapest melléklet: A Kekec Közműtanácsot szervez és közös képviselőket oktat, január 7.)
*A Matáv Hajdú-Bihar megyei fejlesztéseit mutatja be a cikk.
(Magyar Hírlap-Hajdú-Bihar melléklet: Fejleszt a Matáv, február 19.)
[5] *A Központi Statisztikai Hivatal jelentése szerint a nemzetgazdasági beruházások volumene 28 százalékkal nőtt a szállítás, raktározás, a posta és távközlés szegmensében.
A növekedés elsősorban a távközlési beruházások bővülésének eredménye.
(Világgazdaság: Vezet a távközlés, február 19.) [5]
*Átadták a Pannon GSM nyolcadik kapcsolóközpontját Szegeden.
(Mai Nap: Szegedi kapcsolás, február 19.)
[6] *A Matáv Szimfonikus Zenekar bérleten kívüli hangversenyt ad ma a Zeneakadémián.
(Népszava: Muszorgszkij a Zeneakadémián, február 19.) [6]
*A norvég SAS légitársaság egyik gépének navigációs rendszere használhatatlanná vált egy utas mobiltelefonja miatt.
(Népszabadság, Magyar Nemzet: Kényszerleszállás a mobil miatt, február 19.) [6]
*A telefonos banki szolgáltatásokat mutatja be a cikk.
(Napi Gazdaság: Amitől egy elektronikus banki szolgáltatás biztonságos, február 19.)
[7] *A vállalati számítógépes hálózatokba történő illegális behatolás elleni védekezés lehetőségeit elemzi az írás.
(Napi Gazdaság: A hálózat biztonsága: egy lépéssel a kalózok előtt, február 19.)
[7] *A brüsszeli bizottság legújabb felmérése szerint az EU tagállamok közül Ausztriában a legmagasabbak a telefontarifák.
(Napi Gazdaság: A telefonálás az EU-ban...., február 19.)
[8] A versenyhivatal vizsgálja a Deutsche Telekom azon terveit, hogy 49 márkás egyszeri díjat szabjon ki azokra, akik más telefontársaság szolgáltatásait veszik igénybe, és ugyanennyit fizettessen azokkal akik korábbi telefonszámukat is meg kívánják tartani.
Ugyancsak vizsgálják a DT azon elképzelését, hogy ügyfelenként és havonta 28 márkás díjat vessen ki, ha az előfizető a rivális telefonhálózatokat használja.
(Világgazdaság: Szabad verseny, vagy árszabályozás?, február 19.)
[9] Bölcskei Imre, a KHVM helyettes államtitkára beszél a nemzetközi és a hazai távközlési piac változásairól és fejlődési irányairól.
(Magyar Hírlap-Halló melléklet: Lépésváltóláz, 1-2 oldal, február 19.)
A Tartalom projekt feladata, hogy műszaki, jogi és gazdasági téren előkészítse a Matáv megjelenését a digitális tartalomszolgáltatók piacán.
A projekt elindításával a Matáv csatlakozott ahhoz a trendhez, amelyet a világ vezető távközlési vállalatai diktálnak az üzletfejlesztés terén.
(Magyar Hírlap-Halló melléklet: Győz az EDI?, 2. oldal, február 19.)
A közelmúltban jelent meg a Matáv etikai kódexe.
(Magyar Hírlap-Halló melléklet: Etikai kódex telefóniának, 2. oldal, február 19.)
A Matáv Debreceni Távközlési Igazgatóságának fejlesztéseit és eredményeit mutatja be a cikk.
(Magyar Hírlap-Halló melléklet: Nyit a cívisváros, 2. oldal, február 19.)
A Deutsche Telekom a magyarországi felsőoktatás és kultúra támogatása céljából tavaly ősszel pályázatot írt ki három hazai felsőoktatási intézmény negyedéves hallgatói számára.
(Magyar Hírlap-Halló melléklet: Tanulj menedzser, 2. oldal, február 19.)
Jambrik Mihály, a Matáv gazdasági főigazgatója nyilatkozik a cég tarifapolitikájáról.
(Magyar Hírlap-Halló melléklet: Tarifaháztartás, 3. oldal, február 19.)
Ifj. Frischmann Gábor, a Matáv PKI fejlesztési igazgatója beszélt a távközlési ágazat fejlődési lehetőségeiről, illetve a Matáv konkrét fejlesztési terveiről a "Távközlés és informatika" címmel rendezett konferencián.
(Magyar Hírlap-Halló melléklet: Távközlés és informatika, 4. oldal, február 19.)
Klemens Treffert, a Matáv Üzemviteli Igazgatósága tanácsadójának vezetésével szakértői csoport jött létre tavaly nyáron a hálózatépítések során fellépő hibák felderítése és megszüntetése céljából.
A csoport tevékenységének köszönhetően jelentősen csökkent az előfizetői hibabejelentések és az úgynevezett árvahívások száma.
(Magyar Hírlap-Halló melléklet: A hálózatépítés csapdájában, 4. oldal, február 19.)
A Matáv is részt vett a tavaly decemberben Barcelonában megrendezett nemzetközi telefonkártya-kiállításon.
(Magyar Hírlap-Halló melléklet: Kártyasiker Barcelonában, 4. oldal, február 19.)
A Matáv üzleti kommunikáció ágazata a múlt év végén is találkozót szervezett kiemelt ügyfelei részére.
(Magyar Hírlap-Halló melléklet: Üzleti partnerek klubja, 4. oldal, február 19.)
A Matáv, az Antenna Hungária, a Kvantum Investment Bank és a Magyar Fejlesztési Bank által létrehozott Futuris Rt. célja az információs társadalom hazai megalapítása.
(Magyar Hírlap-Halló melléklet: Beruházás a jövőbe, 4. oldal, február 19.)
A Matáv gazdasági helyzetét és részvényeinek tőzsdei bemutatkozását elemzi az írás.
(Magyar Hírlap-Halló melléklet: A hosszmérték, 4.oldal, február 19.)
A Futuris Rt. szakmai és pénzügyi segítséget kíván nyújtani a távmunkavégzés meghonosításához.
Tankó Zoltán, a Matáv üzleti kommunikációs ágazati igazgatója elmondta, hogy a cég kifejezetten távmunka céljára összeállított kedvezményes csomagokkal kívánja segíteni a munkaadókat.
(Magyar Hírlap-Halló melléklet: Maradj otthon, többet érsz!, 4,oldal, február 19.)
Nagy Gábor, a Matáv Üzenetkezelési osztályának vezetője beszél az éjszakai tarifakedvezmény bevezetésének hátteréről, és az internet felhasználás hazai terjedéséről.
(Magyar Hírlap-Halló melléklet: Éjszakai baglyok, 4.oldal, február 19.)
Domoszlai László, a Matáv Termékfejlesztési osztályának termékmenedzsere mutatja be a cég Privát Box szolgáltatását.
(Magyar Hírlap-Halló melléklet: Csomagolt üzenetek, 4. oldal, február 19.)
*Március 13-ig jelentkezhetnek a Munkaügyi Minisztérium felhívására azok a vállalatok, amelyek a - Matáv által is támogatott - távmunkaprojekthez kívánnak csatlakozni.
Skriba Sándor, a Matáv Üzleti kommunikációs üzletág Kormányzati üzletek osztályának projekt referense elmondta, hogy mind a Matáv, mind az Ericsson teszteli, milyen adatátviteli és kommunikációs igénye lehet a távmunkának.
A két eredmény összevetése alapján már kidolgozhatóvá válik a nyertes pályázók számára felkínált szolgáltatáscsomag struktúrája.
Az igazi kérdés azonban az, hogy vajon elég munkaadó jelentkezik-e ahhoz, hogy a projekt fejlesztésén érdemes legyen dolgozni.
(Napi Gazdaság: Matáv: kísérleti stádiumban a távmunka, március 4.)
*Az Internet Galaxis "98 kiállítást záró sajtótájékoztatón jelentette be Straub Elek, a Matáv és Beck György, a Digital Equipment Magyarország vezérigazgatója, hogy közös AltaVista keresőszolgáltatást indítanak a magyar Internet-felhasználók számára.
(Napi Gazdaság: Pontosabb és frissebb...., Mai Nap: Magyar kereső, Világgazdaság: Az internet.galaxis mérlege; AltaVista magyarul is, Magyar Hírlap: Regionális informatikai központ lehetünk, Napi Magyarország: Új lehetőség az Interneten, Magyar Nemzet: Sikerrel zár az Internet.Galaxis "98, Népszava: Jön a magyar AltaVista, március 4.)
*A Westel 900 globális műholdas roaming szerződést írt alá a közelmúltban az Iridium LLC céggel.
(Mai Nap: Műholdas barangolás, március 4.)
*A Mol eladta a Pannon GSM-ben birtokolt 8,65 százalékos részesedését.
A hivatalos közlemény szerint a vevők a cég eddigi tulajdonosi köréből kerültek ki.
(Napi Gazdaság: Mol: eladták a Pannon-részesedést, március 4.)
*A lengyel TPSA távközlési vállalat privatizációjával foglalkozik az írás.
(Világgazdaság: Rekordkibocsátás készülődik, március 4.)
*Az elektronikus kereskedelem hazai elterjedését segítheti az IQSoft MultiStand nevű terméke.
(Világgazdaság: Az elektronikus kereskedelmet segíti, március 4.)
*Az EU távközlési piacának liberalizálása következtében január elseje óta a tagországokban átlagosan 40 százalékkal olcsóbban lehet telefonálni.
(Világgazdaság - Európai Unió melléklet: Kielégítő a távközlési piac liberalizációja, március 4.)
*A magyarországi privatizációs folyamat eredményeit és hatásait elemzi az írás.
(Népszabadság: Záróra előtti tűnődés a privatizáció hasznáról, március 4.)
*A budapesti, a debreceni, a győri, a miskolci és a pécsi Matáv-központok közös videokonferenciás sajtótájékoztatót tartottak a Zene szemeinknek című képzőművészeti pályázatról.
(Magyar Nemzet: Egy időben tartottak tájékoztatót, március 4.)
Straub Elek, a Matáv elnök-vezérigazgatója cáfolja, hogy a Matáv kilépne az RTL Klub televízióból.
(Világgazdaság: Szomszédolás a kereskedelmi Tv 2-n, március 3.)
Straub Elek, a Matáv elnök-vezérigazgatója, és Bodnár László, a Soproni Távközlési Igazgatóság vezetője videokonferenciával egybekötött sajtótájékoztatón értékelte a cég tavalyi eredményeit.
A tájékoztatót követően ünnepélyes keretek között került sor a gépkocsi-nyereményjáték díjainak átadására.
(Kisalföld: Az Ön telefonja csodákra képes..., Fejér Megyei Hírlap: Kétszázezernél több új vonal, február 24.)
A Matáv az ezredforduló évszámváltásával kapcsolatos problémák kiküszöbölése érdekében elindította AD2000 elnevezésű projektjét, amelynek feladata a Matáv összes informatikai és telekommunikációs rendszerének leltárba vétele, ezek állapotának felmérése és a szükséges mértékű módosítások végrehajtása.
(Mai Nap: Segítség, ezredforduló!, március 1.)
*Huszár András, a Matáv InvesTel Tőkepiacok divíziójának igazgatója elmondta, hogy az Állami Pénz- és Tőkepiaci Felügyelet jóváhagyta a Matáv Rt. 2002/A sorozatú kötvény kibocsátására irányuló kérelem visszavonását.
A Matáv és a kibocsátást végző OTP Bróker Rt. a magyarországi piaci feltételekre hivatkozva vonta vissza az ÁPTF-nek tavaly benyújtott kérelmét.
(Magyar Hírlap: Nem lesz új Matáv-kötvény, március 5.)
*A Mol eladta a Pannon GSM-ben birtokolt 8,65 százalékos - mintegy 1,63 milliárd forint könyv szerinti értéken nyilvántartott - részesedését.
(Napi Magyarország: Eladott Pannon GSM-részesedés, Világgazdaság: A Mol kiszállt a Pannon GSM-ből, Népszabadság: Mol: a Pannon GSM-pakett nem hatott, Blikk: Eladott Pannon-részvények, március 5.)
*A Fővárosi Önkormányzat részvényportfóliójának értékesítésével kívánja finanszírozni a Dél-buda - Rákospalota metró beruházás jelentős részét. A nem tőzsdei részvények össznévértéke meghaladja az 1,5 milliárd forintot, a tőzsdei csomagé pedig a 800 milliót.
A tőzsdén forgó papírokból 650 millió forint névértéken szerepelnek Matáv-részvények, a maradék 150 milliót főleg Rába és még két táraság teszi ki.
(Világgazdaság: Részvényeladásból épül a metró, március 5.)
*A Munkaügyi Minisztérium által létrehozott Távmunka Közhasznú Társaság feladata a hazai távmunka számítástechnikai feltételeinek biztosítása, egy országos szolgáltató központ üzemeltetése.
(Világgazdaság: Év végéig ezer embernek teremtenek lehetőséget, március 5.)
*A mobiltelefonok lehallgathatóságának kérdésével foglalkozik az írás.
(Mai Nap: Mire jó a mobil?, március 5.)
*Megindulhat a RomTelecom román távközlési cég privatizációja.
A magánosítás első szakaszában a cég 35 százalékát stratégiai befektetőknek, 5 százalékát a vállalat dolgozóinak adják el.
(Magyar Nemzet: A román távközlési cég..., Napi Gazdaság: Indulhat a RomTelecom privatizációja, március 5.)
*A távközlési liberalizáció eredményeként több új szolgáltató is megjelent az osztrák piacon a korábban monopolhelyzetben lévő Post und Telekom Austria mellett.
(Világgazdaság: Versenytársakat kap az osztrák PTA, március 5.)
*Lotz Károly KHVM miniszter a gazdasági bizottság ülésén értékelte a tárcához tartozó területek privatizációját és fejlődését.
(Napi Gazdaság: Lotz: versenyhelyzet az infrastruktúrában, március 5.)
*Az internetes kereskedelem lehetőségeit elemzi a cikk.
(Napi Gazdaság: Kereskedjünk okosan az interneten!, március 5.)
A Budapesten, Debrecenben, Győrben, Miskolcon és Pécsett tartott egy időben videokonferenciás sajtótájékoztatót a Matáv a Zene szemeinknek című képzőművészeti pályázatról.
Szabó Gyula, a Matáv szponzor menedzsere elmondta, hogy a cég a magyar kultúra legnagyobb támogatójává vált.
Dr. Nagy Bálint PR-igazgató tájékoztatása szerint a digitális kultúra fő támogatójaként a Matáv a szélesebb nyilvánosság számára is bemutatja a pályaműveket a cég web-oldalain található Internet-galériában.
(Kisalföld: Matáv-pályázat művészeknek, március 4.)
A februári Modem Kor Matávval kapcsolatos cikkeinek ismertetői:
Jambrik Mihály, a Matáv gazdasági főigazgatója beszél a cég tarifapolitikájáról.
(Modem Kor: Változott a szabályozás is, 8. oldal)
Nagy Gábor, a Matáv Üzenetkezelési osztályának vezetője nyilatkozik a kedvezményes éjszakai tarifa bevezetésének hátteréről.
(Modem Kor: Kedvezmény éjszakára, 9.oldal)
Domoszlai László, a Matáv Termékfejlesztési osztálya hangposta-szolgáltatásának termékmenedzsere mutatja be a cég hangposta és privát box szolgáltatását.
(Modem Kor: A foglalt vonal sem akadály, 9.oldal)
Tankó Zoltán, a Matáv üzleti kommunikációs ágazati igazgatója nyilatkozik a távmunka magyarországi meghonosításának lehetőségeiről.
A Matáv kísérleti jelleggel fordítóinál bevezette a távmunkavégzést.
(Modem Kor: Távmunkavégzési kísérlet a Matávnál, 12. oldal)
A londoni Vision in Business cég által Budapesten tartott nemzetközi konferenciáról számol be az írás. A konferencia a helyhezkötött vezeték nélküli hozzáférés közép- és kelet-európai helyzetével foglalkozott.
A magyarországi helyzetről többek között Simon Gyula, a Hírközlési Főfelügyelet elnöki tanácsadója, és Klaus Schau, a Magyarcom hálózatfejlesztési tanácsadója beszélt, kiemelve, hogy a Matáv eddig 132 ezer előfizetőt látott el RLL-rendszerű telefonnal.
(Modem Kor: DECT és CDMA rendszereké a jövő, 15. oldal)
*A tőzsdetanács felülvizsgálta a BUX-kosár összetételét, így április elejétől a távozó Globus és Zwack helyét a Matáv és a Rába veszi át. Hamarosan felülvizsgálják a kosár tartalmát képező részvények mennyiségét is.
A vizsgálat és limitálás során már a Matáv- és a Rába-részvényeket is figyelembe veszik.
(Napi Gazdaság: Április elejétől Matáv a BUX-ban, Népszava: Matáv és Rába a részvényindexben, Napi Magyarország: Változás a tőzsdekosárban, március 11.) [4,5,7]
*A KHVM várhatóan augusztus végén írja ki a pályázatot az 1800 MHz-es mobiltelefon-hálózat koncessziójára.
(Népszava: Újabb mobiltelefon-frekvencia, március 11.)
[5] *Közös kutató-fejlesztő központot hoz létre a Motorola és a Magyar Tudományos Akadémia Számítástechnikai és Automatizálási Kutató Intézete. (Napi Gazdaság: Közös kutatás-fejlesztési projektek, Világgazdaság: A világpiacra fejleszthet a SZTAKI, Népszabadság: MTA-Motorola együttműködés, március 11.) [7,8,9]
*Bodnár Zsigmond, a Westel 900 vezérigazgató-helyettese és gazdasági igazgatója tájékoztatása szerint a cég 65,4 milliárd forintos árbevétellel zárta a tavalyi évet.
A Matáv a jövőben nem mint jogi személy, hanem Gecser Ottó marketing vezérigazgató-helyettes által képviselteti magát a Westel 900 igazgatótanácsában.
(Világgazdaság: Várakozáson felüli eredmény a Westel 900-nál, március 11.)
[8] *A Matáv a teljes országos telefonkönyvet hozzáférhetővé tette az Interneten.
(Népszava: Az iNteRNeTTo híreiből, március 11.) [10]
*Keretmegállapodást kötött a kormány és a beszállítói potenciállal rendelkező 24 nagyvállalat a kis- és középvállalkozások bevonásáról.
A beszállítói chartát a 24 nagyvállalat képviseletében Sugár András, a Westel 900 vezérigazgatója, a Joint Venture Szövetség elnöke, valamint Rudnay János, a Nemzetközi Vállalatok Magyarországi Társaságának elnöke írta alá.
(Világgazdaság: Lehetőség a kis- és középvállalkozásoknak, március 11.) [10]
A KFKI-csoport tavalyi konszolidált árbevétele 50 százalékkal növekedett az előző évihez képest.
Az idei év kiemelkedő feladata a távközlés terén - a PanTel révén - betöltött szerep fokozása lesz.
(Napi Gazdaság: Ötven százalékkal nőtt a KFKI-csoport bevétele, március 11.)
[11]
A legjelentősebb hazai cégek - többek között a Matáv, a Mol, az OTP és a TVK - tavalyi eredményeit elemzi az írás.
(Piac és Profit: Bíztató gyorsjelentés, március) [12]
*Egy olvasó levelében nehezményezi, hogy a Matáv által fizetett kötbér adóköteles.
(Magyar Hírlap: Matáv-kárpótlást csapol az APEH, március 19.)
*Április 5-én kerül megrendezésre a 13.
Matáv-Vivicittá városvédő futás.
(Kurir: Matáv Vivicittá, Nemzeti Sport: Ki lesz a negyvenezredik?, március 19.)
*Ma nyitja meg kapuit a hannoveri CeBit informatikai szakkiállítás.
(Világgazdaság: Az internetre koncentrál a CeBit, március 19.)
*A spanyol Telefónica közgyűlése elfogadta a cégvezetés jelentős átalakításokat előirányzó tervét.
A cég elnöke szerint az átszervezésekkel a világ öt legerősebb távközlési vállalata közé kerülhet a Telefónica.
(Napi Gazdaság: Indul a spanyol Telefónica átalakítása, március 19.)
*A tervek szerint 1999. január elsejével privatizálják az Inmarsat nemzetközi konzorciumot.
(Napi Magyarország: Privatizálják az Inmarsatot, március 19.)
*A Legfelsőbb Bíróság 3 millió forint bírságot szabott ki a Belügyminisztériumra, amiért a tárca gondatlanul járt el a rendőrség Teve utcai székháza kommunikációs rendszerének kiépítésekor, és jogsértően folytatta le a közbeszerzési eljárást.
(Világgazdaság: Fizethet a BM, március 19.)
*Ingyenes internetes levelezési rendszert kínál a Guards Távközlési Szolgáltató Rt. (Világgazdaság: Ingyenes levelezés - Egonnal, március 19.)
Tegnap délután egy ismeretlen férfi a Matáv zöldszámát hívta fel, és közölte, hogy Torgyán József FKGP elnök lakásán bombát helyezett el.
A Matáv értesítette a Budapesti Rendörfőkapitányságot; a helyszínre érkező tűzszerészek azonban nem találtak bombát.
(Magyar Hírlap: Semmit sem találtak, március 19.)
*Megdöntötte tavaly nyári rekordját a BUX, és 8507 ponton zárt tegnap.
Ha a maximum árfolyamával szintén rekordot döntő Matáv már az év elejétől szerepelt volna kosárban, akkor az index még a jelenlegi csúcsnál is 80-100 ponttal magasabban állna.
(Magyar Hírlap: Csúcson a BUX, március 19.)
*A Nortel fejlesztőmérnökei kísérleteket folytatnak az elektromos hálózat felhasználására az internetes adattovábbításban.
Magyarországi szakemberek szerint ennek megvalósításához jelentős beruházásokra lenne szükség, mivel a lakásokban levő kisfeszültségű hálózat csupán 50 hertzes, az internet viszont ennek több ezerszeresét kívánná meg.
(Népszava: Internet a hálózati konnektorból, március 28.) [4]
*Szoftverfejlesztő központot épít a Motorola Krakkóban.
(Magyar Hírlap: Motorola-beruházás Krakkóban, március 28.)
[4] *Júliusban írja ki az 1800 MHz-es mobiltelefon-tendert a KHVM által megbízott tanácsadó cég.
A tender elbírálása várhatóan szeptemberben fejeződik be, a szerződéseket pedig november végéig írják alá a szolgáltatókkal.
(Népszabadság: Indul az új mobiltelefon, március 28.)
[5] *A honvédségi telefontenderrel kapcsolatos vitás kérdésekkel foglalkozik az írás.
(Blikk: Áttekinthetetlen a honvédségi telefontender pályázati kiírása, március 28.)
[6] *A Wall Street Journal Europe és a Citibank által a kiemelkedő vállalkozói eredményeket felmutató kelet-közép-európai cégek elismerésére alapított Európai Marshall Díjat a Westel 900 és a szlovén Hermes Softlab kapta.
(Magyar Hírlap, Kurir, Napi Magyarország, Magyar Nemzet: Európai díj a Westelnek, Világgazdaság: A Westel 900..., március 30.) [6,7]
*A tervek szerint szerdán kerül aláírásra az a megállapodás, amely szerint a Unisource tőkeemeléssel beszáll a PanTel Rt. tulajdonosai közé.
Ezzel a PanTel alaptőkéje 100 millió dollárra emelkedik.
(Világgazdaság: Tőkeemeléssel jön a Unisource, március 30.) [7]
*A mobiltelefonok lehallgathatóságának kérdésével foglalkozik a cikk.
(Magyar Hírlap: Vastagh nem emlékszik lehallgatott mobilszámra, március 30.) [8]
*A Matáv és a Rába BUX-kosárba kerülése az árfolyam emelkedést eredményezheti.
(Népszava: Szerdán itt a tőzsde új részvénykosara, március 30.)
[9] *A fővárosban működő szimfonikus zenekarok vezetői - így többek között a Matáv Szimfonikus Zenekaré is - a Mélyvíz című műsor vendégei lesznek az MTV kettes csatornáján.
(Magyar Hírlap: Zenekarok a Mélyvízben, március 30.)
[11] *Sikerrel zárult a Matáv nyilvános kötvénykibocsátása, mindkét sorozatot a megengedett mértékben túljegyezték.
(Napi Gazdaság: A Matáv-kötvények...., március 30.) [11]
*Mind árfolyamát, mind forgalmát tekintve rekordot döntött a Matáv a Budapesti Értéktőzsdén.
A mai naptól egyébként már az újonnan meghatározott - a Matávot és a Rábát is tartalmazó - kosár szerint számítják a BUX-indexet.
(Napi Gazdaság: Rekordáron a Matáv; Mától Matáv és Rába a BUX-ban, Világgazdaság: Kétszeres Matáv-rekord, Magyar Hírlap: Matáv-csúcs, Magyar Nemzet: Csúcson került a BUX-kosárba a Matáv, Napi Magyarország: BÉT: rekordáron a Matáv, április 1.)
*A mobiltelefonok lehallgatásának kérdéseiről tárgyal hétfői rendkívüli ülésén az Országgyűlés nemzetbiztonsági bizottsága.
(Magyar Hírlap: Hétfőn képviselők előtt a mobillehallgatás, április 1.)
*Az 1800 MHz-es mobiltelefon-rendszer kiépítésének és üzemeltetésének kérdésével foglalkozik az írás.
(Népszava: Tenderverseny a mobiltelefon-piacon, április 1.)
*Telefonkártya-hamisítót leplezett le a rendőrség.
(Népszava: Telefonkártyás csalót értek tetten, Magyar Nemzet: Telefonkártyás, Napi Magyarország: Végtelenített beszélgetés, Blikk: Telefonkártyás csalót fülelt le a rendőrség, április 1.)
*Mécs Imre, az Országgyűlés Honvédelmi Bizottságának elnöke független szakértők bevonását javasolja a honvédségi telefontender ügyében.
(Mai Nap: Halló, itt a sereg!, április 1.)
*Az Ericsson a jövőben nagyobb súllyal kíván részt venni az internet-szolgáltatás technikai hátterének biztosításában.
(Világgazdaság: A világhálóra koncentrálja erői az Ericsson, április 1.)
*Az EU Bizottsága vizsgálatot végez az MCI és a WorldCom fúziója ügyében, mivel fennáll annak a veszélye, hogy az új cég piaci túlsúlyhoz jut az intrenetes szolgáltatások terén.
(Világgazdaság: Brüsszeli vizsgálat alatt a WCOM-MCI fúzió, április 1.)
*A Synergon és a MatávCom alkotta konzorcium nyerte el a Lurdy-ház teljes informatikai és távközlési rendszerének kiépítésére szóló megbízást.
(Világgazdaság: A Synergon-MatávCom nyerte el a Lurdy-tendert, április 1.)
*Racskó Péter, a Művelődési és Közoktatási Minisztérium osztályvezetője, és Nagy Gábor, a Matáv Üzenetkezelés osztályának vezetője beszél az internet elterjedésének lehetőségeiről, valamint a felhasználás tendenciáiról.
(Napi Magyarország: Az internet a televíziótól vonja el a figyelmet, április 1.)
*Ma Magyarországra látogat Gary Tooker, a Motorola igazgatótanácsának elnöke.
Lehetséges befektetésekről tárgyal a kormányzat tisztségviselőivel, valamint a Videoton Holding Rt. és az MTA Számítástechnikai Kutatóintézet szakembereivel.
(Világgazdaság: Új szervezeti rend a Motorolánál, Magyar Nemzet: A Motorola felfedezi Kelet-Közép-Európát, április 1.)
*Az elektromos hálózaton keresztül történő adatátvitel és internet-szolgáltatás lehetőségeit elemzi az írás.
(Világgazdaság: Hálót szőnek az áramszolgáltatók, április 1.)
*A Matáv áprilisban kedvezményt nyújt egyéni előfizetőinek.
A hétvégéken és ünnepnapokon reggel öt és este tíz óra között egy Matáv-számra érkezett hívás díja nem haladja majd meg a nettó 400 forintot.
(Világgazdaság: Kedvezményt ad a Matáv, Napi Gazdaság: A Matáv Rt...., április 1.)
*Tovább gyengült a Matáv a Budapesti Értéktőzsdén.
(Napi Magyarország: Gyengülő Matáv, Napi Gazdaság: BÉT: stagnáló árfolyamok, április 9.)
*Az ÁPV Rt. hatókörébe tartozó társaságok 5,7 milliárd forint értékben vennének részt a Postabank alaptőkeemelésében.
A tranzakcióhoz - közvetetten - Matáv- és Borsodchem-részvényeket is felhasználnának.
(Napi Gazdaság: Az ÁPV Rt. 5,7 milliárddal szállna be a Postabankba, április 9.)
*A Nortel és a United Utilities által közösen létrehozott Nor.Web eddig hat európai és ázsiai áramszolgáltatóval írt alá szerződést az elektromos vezetékhálózaton keresztül történő internet-szolgáltatás bevezetésére.
(Napi Gazdaság: Internet-kapcsolat a konnektoron át, április 9.)
*Az Euroweb Rt. legújabb NetFax nevű szolgáltatását mutatja be a cikk.
A NetFax esetében a telefacxok nemzetközi továbbítása internet technológiával tötrténik.
(Napi Gazdaság: Az Euroweb internet-szolgáltató...., április 9.)
*A Westel 900 roaming szerződést kötött a kuvaiti MTC-vel.
(Világgazdaság: Kuvaitban is barangolhatnak a Westel-előfizetők, április 9.)
*A SuliNet program keretében bekapcsolták a 700. közoktatási intézményt az internet hálózatba.
(Napi Gazdaság: Második felvonásban a SuliNet-program, április 9.)
A telefonszámok megváltoztatásának az előfizető számára negatív hatásait elemzi az írás.
(Magyar Hírlap: Játsszunk együtt GDP-st!, április 9.)
*A kormány várhatóan csütörtöki ülésén dönt a távközlési feladatokat ellátó, valamint a titkos információgyűjtésre felhatalmazott szervezetek együttműködését szabályozó rendeletetéről.
(Népszabadság: A kormány a mobillehallgatásról, április 16.)
*Néhány napon belül megkezdődik a román nemzeti telefonszolgáltató vállalat, a RomTelecom privatizációja.
A többlépcsősre tervezett privatizáció
*A bíróság első fokon nem adott helyt annak a Gazdasági Versenyhivatal által korábban - a Novotron Kft. keresete nyomán - hozott határozatnak, amely erőfölénnyel való visszaélés miatt elmarasztalja a Matávot, és öt évre kizárja a közbeszerzési pályázatokról.
Dr. Odri Mihály, a Matáv jogi és igazgatási ágazati igazgatója az ítélet meghozatalának tényét megerősítette.
(Magyar Hírlap: Fellélegezhet a Matáv, május 22.) [4]
*A honvédésgi telefontender pályázóival folytatott újabb tárgyalások során további 10-20 százalék árcsökkentést sikerült elérni.
(Magyar Hírlap: Telefontender vita nélkül, Kurír: Csepp a tenderben, Magyar Nemzet: Olcsóbb ajánlatok is vannak, Blikk: Két győztest hírdetnek?, Népszava: Egymilliárdos megtakarítás, május 22.)
[5,8,12,16,18] *Hegyi István, a Matáv Budai és Pesti Távközlési Igazgatóságának vezetője nyilatkozik a főváros telefonellátottságáról és a további fejlesztésekről.
(Népszabadság: Megszűnnek az ikervonalak, május 22.)
[5] *Német infrastrukturális befektetők részvételével munkacsoport alakul a magyarországi fejlesztések elősegítésére.
(Napi Gazdaság: Német infrastrukturális...., május 22.)
[6] *Bölcskei Imre, a KHVM helyettes államtitkárának tájékoztatása szerint a Nemzeti Hírközlési és Informatikai Tanács a tervek szerint még ma állást foglal a Jásztel tulajdonosváltásának ügyében.
A Matáv vásárlási szándékával kapcsolatos aggodalmakra reagálva Dr. Fellegi Tamás, a Matáv kormányzati kapcsolatok és szabályozói ügyek ágazati igazgatója elmondta, hogy a mintegy 25 ezer előfizetővel rendelkező Jásztel nemcsak a magyar piac egészét, de a helyi telefontársaságok 750 ezres ügyfélkörét tekintve is igen kis szolgáltatónak számít, ezért felvásárlása nem rendezheti át alapvetően a távközlési piacot.
Ebben az esetben pedig az illetékes szerveknek nem lehet jogi vagy versenypolitikai kifogása az ellen, hogy az üzleti szempontból kedvezőbb ajánlatot érvényre juttató megoldást engedélyezzék.
(Világgazdaság: Napirenden a Jásztel, május 22.)
[6] *A legnagyobb hazai cégek - így többek között a Matáv - eredményeit elemzi az írás, a közelmúltban megjelent gyorsjelentések alapján.
(Magyar Hírlap: Nyereségtermelő képesség: vezet a Mol és a Matáv, Világgazdaság: Leértékelődő középmezőny, május 22., Figyelő: Új impulzusok, május 21.) [7,15,20]
*Százszázalékos tulajdonrészt szerzett április 30-án az EasyCall Rt. az Operátor Hungaria Kft.-ben.
(Népszava, Világgazdaság: Terjeszkedik az EasyCall, május 22.)
[9] *A Pannon GSM roaming szerződést kötött a luxemburgi LUX GSM és a grúziai Magticom szolgáltatókkal.
(Kurír: Vonalvégen, Népszava: Újabb roamingpartnerek a Pannonnál, Világgazdaság: Két újabb Pannon-partner, május 22.)
[9,11,12] *A Fogyasztóvédelmi Főfelügyelőség ismét vizsgálatokat végzett a vezetékes, az üzenetrögzítős, a vezeték nélküli telefonokat és telefaxokat forgalmazó üzletek tevékenységével kapcsolatban, és számos szabálytalanságot, hiányosságot talált.
(Magyar Hírlap: Betiltott telefonok, május 22.)
[10] *Mintegy 200 ezer telefonszám változik meg Budapesten és környékén szeptember végéig.
Egy érintett vállalkozó pert helyezett kilátásba, a számváltozás okozta anyagi károk miatt.
(Blikk: Őszig megváltozik 200 ezer telefonszám, május 22.) [11]
*A munkahelyi telefonetikett íratlan szabályait mutatja be az írás.
(Világgazdaság: Munkahelyi telefonetikett, május 22.) [13]
A kormány által a napokban elfogadott hírközlés-politikai koncepciót ismerteti a cikk.
(Figyelő: Versenyláz, május 21.) [19]
A lap közli a K(H Brókerház Rt. elemzését a Matáv negyedéves eredményeiről és tőzsdei szerepléséről.
(Magyar Nemzet: Hárman a tőzsdei kínálatból, május 22.) [17]
* Távmunkaszolgáltatás-csomagokat vezet be a Matáv Rt., amelyeket június elsejétől a Távmunka Koordinációs Közhasznú Társaság által bejegyzett munkaadók vásárolhatnak meg.
(Napi Magyarország: Kedvezményt kínál a Matáv, május 29., Napi gazdaság. Szolgáltatáscsomagot vezet be a Matáv Rt..., május 29.)
* A Matáv Rt. június 1-jétől módosítja Budapesten az egyessel kezdődő telefonszámokat.
Az új számok többsége 3-sal vagy 4-essel kezdődik majd.
A mentők, a tűzoltók és a rendőrség a 104-es, a 105-ös illetve a 107-es számokon lesznek hívhatók.
(Napi gazdaság: A Matáv Rt...., május 29, Népszabadság: Telefonszámcsere, május 29.)
* A Matáv Rt. sajtóközleményben értesíti részvényeseit a Jász-Tel 95 %-os részesedésének megvásárlásáról.
(Magyar Hírlap: Rendkívüli Közlemény, május 29.)
* A napokban döntés születik a honvédségi telefonközpontok megvásárlásra kiírt nemzetközi pályázaton.
Értesülések szerint a verseny esélyese a Siemens Rt. (Magyar Hírlap: A héten eredményt hirdetnek a telefontenderben, május 29.)
* A Nokia Telecommunications Kft. felavatta az ország legnagyobb távközlési kutatás-fejlesztési központját Budaörsön.
(Világgazdaság: Átadta a k+f bázisát a Nokia, május 29., Népszava: Nokia kutatóközpont Budaörsön, május 29., Napi gazdaság: A Nokia Telecommunications..., május 29.)
* A svájci SMH-csoport mobiltelefonnal ellátott karórát kíván piacra bocsátani 1999-ben.
(Világgazdaság: Svájci óra mobiltelefonnal, május 29.)
* György Miklós, a Pannon GSM vezérigazgatója nyilatkozik a cégnél eddig eltöltött hónapok tapasztalatairól és jövőbeni terveiről.
(Világgazdaság-Menedzser Kalauz: Felgyűrt ingujjal dolgozom, ha kell..., május 29.)
A mobiltelefonok működéséhez szükséges SIM kártyák telefontól független beszerzésének veszélyeit ismerteti a cikk.
(Reform: Kártyatrükk, május 26.)
Az Easycall Ermes Hungary megvásárolta az Operátor Hungária Személyhívó és Adatátviteli Kft.-t, ezzel több mint kétszeresére (16-17 ezerre) emelve előfizetői számát.
(HVG: Az Easycallé az Operátor, május 30, Figyelő: Easycall operáció, május 28.)
A Pannon GSM és a Westel 900 szeptembertől hétjegyűre változtatja a mobilszámokat.
(HVG: Hétjegyű mobilszámok, május 30)
Az SBC Communications és az Ameritech tervezett összeolvadásának körülményeit ismerteti a cikk.
(HVG: Egymásra találtak, május 30)
A hónapok óta húzódó honvédségi tender történetét ismerteti az írás annak kapcsán, hogy napokon belül eredményhirdetés várható a pályázatban.
(HVG: Későn kapcsoltak, május 30)
A Figyelő - Tantusz mellékletében megjelent cikkek ismertetői
Késlekedik az Antenna Hungária tavaly beígért 3,5 milliárd forintos alaptőke-emelése, aminek következtében hátrányos helyzetbe kerülhet az AH.
(Figyelő-Tantusz: Tőkeínség, május 28.)
Az 1800 megahertzes GSM szolgáltatás néhány héten belül történő bevezetésének várható hatásait elemzik a cikkek.
(Figyelő-Tantusz: Mobilosztás, május 28., Sávváltás előtt, május 28.)
Az ügyfélkapcsolatok további fejlesztése érdekében Matáv Pont néven üzlethálózatot alakít ki a Matáv a megyeszékhelyek forgalmas pontjain.
(Figyelő-Tantusz: Helyben vannak, május 28.)
A Hírközlési Főfelügyelet elkészítette a koncessziós távközlési szolgáltatók éves tevékenységének mérlegét.
(Figyelő-Tantusz: Túltermelés, május 28.)
Kozma Béla, a Matáv műszaki főigazgatója ismerteti az egyessel kezdődő telefonszámok megváltoztatásának okait.
(Figyelő-Tantusz: Számunió, május 28.)
Székely Tamás, a Motorola magyarországi igazgatója nyilatkozik a világcég "Szárnyak" néven ismertté vált, személyi kommunikációhoz kötődő új termékéről, illetve a Motorola magyarországi tevékenységéről és jövőbeni terveiről.
(Figyelő-Tantusz: Motorola-mozaik, május 28.)
A Motorola fix telepítésű rádiótelefon-rendszerét (WILL) ismerteti a cikk.
A Matáv 1995-ben fejlesztései gyorsításához hívta segítségül a rendszert.
A két cég folyamatos együttműködésének eredményeként mára a világ legnagyobb ilyen típusú telefonhálózata jött létre hazánkban.
(Figyelő-Tantusz: A fix mobil, május 28.)
Az ún. Tetra (Terrestrial Trunked Radio) professzionális rádiótelefon-szisztéma hazai kiépítésére kötött megállapodást a Motorola a British Telecommal valamint az Antenna Hungáriával.
(Figyelő-Tantusz: Készenlétben, május 28.)
A vezeték nélküli telefónia legújabb vívmányát, a CDMA (Code Division Multiple Access) technológiát mutatja be az írás, amit hazánkban elsőként várhatóan a Motorola fog alkalmazni a közeli jövőben.
(Figyelő-Tantusz: Korlátok nélkül, május 28.)
*A helyi koncessziós társaságok továbbra is túlzottan magasnak tartják a Matávnak fizetendő összekapcsolási díjakat, és remélik, hogy az idén lezajló tárgyalások eredményeképpen jövőre javulni fog e téren a helyzet.
(Napi Gazdaság - Napi Kapcsolat: Egyenlőtlenek versenye a távközlési piacon, június 10.)
*Horváth Pál, a PanTel vezérigazgatója beszél a Matávnál és az Inmarsatnál eltöltött évek tapasztalatairól, az alternatív távközlési szolgáltató megalakításának hátteréről és távlati lehetőségeiről.
(Népszabadság: Jó iskola volt a Matáv, június 10.)
A Matáv igyekszik zökkenőmentessé tenni az átállást, és a szolgáltatás minősége is számottevően javulhat, hiszen a korábbi, többközpontú kapcsolás helyett most közvetlenül a szentendrei modern digitális rendszer továbbítja a jeleket.
(Mai Nap: Új kapcsolat, június 10.)
*A Monor Telefon társaság működését és eredményeit mutatja be az írás.
(Napi Gazdaság - Napi Kapcsolat: Mobil ügyfélszolgálat - elsőként az országban, június 10.)
*Újabb partnereket keres az angol European Telecom Plc. mobiltelefongyártó társaság.
(Világgazdaság: További lehetőséget keres a European Telecom, június 10.)
*Meghosszabbítják a Romtelecom privatizációjára kiírt pályázat határidejét, annak érdekében, hogy még több befektető megtehesse ajánlatát.
(Napi Gazdaság: Lehetséges, hogy meghosszabbítják...., június 10.)
*A Siemens összehasonlító elemzést készített 79 ország telefontarifáiról.
Ez alapján a magyarországi díjak a középmezőnybe tartoznak (35. hely), bár a kelet-európai országok között csak Lettországban magasabbak a távközlési tarifák.
(Napi Gazdaság - Napi Kapcsolat: Ugyanannyiért telefonálunk, mint az amerikaiak, június 10.)
*Augusztus végén kezdi meg működését a Budapesti Értéktőzsde új kereskedési rendszere, az MMTS.
A rendszer indulásáig az akadozó régi rendszer működési biztonságának javítása érdekében június 22-től a Matáv , a Mol, a TVK és a Fotex kötési egységét tízre emelik.
(Napi Gazdaság: Augusztus végétől MMTS; Augusztusban indul az MMTS, Népszava: rendszerkímélő lépések a Budapesti Értéktőzsdén, június 10.)
*A Matáv telefonkártyáival és a mobilcégek újratölthető prepaid-kártyáival kapcsolatos tudnivalókat ismerteti a cikk.
(Napi Gazdaság - Napi Kapcsolat: Új típusú telefonkártyák a Matávnál, június 10.)
*Szini István, a Westel Rádiótelefon Kft. vezérigazgatója számol be a 450 MHz-es analóg rádiótelefon-technológia fejlődési lehetőségeiről és előnyeiről, továbbá a cég eredményeiről és célkitűzéseiről.
(Napi Gazdaság - Napi Kapcsolat: Az analóg rádiótelefon-rendszer jövője, június 10.)
*António Felizardó, a Hungaro DigiTel Kft vezérigazgató-helyettese, a Portugal Telecom regionális igazgatója nyilatkozik a PT tevékenységéről, és kelet-közép-európai befektetési terveiről.
(Világgazdaság: Aktivizálódik az ibériai távközlés, június 10.)
*A kifizetetlen számlák révén hét millió forint kárt okoztak a hazai mobilcégeknek azok a közelmúltban leleplezett csalók, akik hajléktalanok közreműködésével mobiltelefonokat vásároltak további értékesítés céljából.
(Blikk: Hétmilliós kárt okoztak a szerencsi mobilosok, június 10.)
A Matáv ISDN Show "98 tapasztalatairól számol be az írás.
(Számítástechnika: Túl az ötvenezren, június 9.)
A Matáv közelmúltban bevezetett távmunka-szolgáltatáscsomagjait mutatja be a cikk.
(Számítástechnika: Csomagok távmunkaadóknak, június 9.)
*A Matáv és az OTP közleményben értesíti ügyfeleit, hogy az OTP bankjegyautomatái és kártyaelfogadó berendezései karbantartási munkálatok miatt június 15-én 0 órától hajnali 4 óráig nem üzemelnek.
(Népszava, Népszabadság: Közlemény, június 13, Mai Nap: Közlemény, június 14.)
[4] *Magyarországon is egyre többen kérik telefonszámuk és adataik titkosítását, ezen előfizetők aránya 20-ról 25 százalékra növekedett az elmúlt években.
A Matáv felmérése szerint az előfizetők jelentős része nem emlékszik arra, hogy a szolgáltatási szerződése megkötésekor hogyan nyilatkozott adatainak kezeléséről, és nincs tisztában választási lehetőségeivel.
Ezért ősszel a Matáv levélben keresi meg ügyfeleit, akik újra dönthetnek nevük és címük megjelenési módjáról, valamint arról, hogy engedélyezik-e telefonszámuk és nevük megjelenítését a hívott fél készülékén.
(Népszava: Egyre több a titkos telefon, június 15.)
[4] *Horváth Pál, a PanTel vezérigazgatója nyilatkozik a cég terveiről és lehetőségeiről.
(Magyar Hírlap: Ugrásra kész a PanTel, Magyar Nemzet - Telecomputer: Kell a hátszél az alternatív távközlési szolgáltatóknak, június 15.)
[5,6] *A Matáv első negyedéves gyorsjelentését elemzi az írás.
(Magyar Nemzet - Telecomputer: Negyedéves Matáv-jelentés, június 15.)
[9] *A tervezett egységes kormányzati távközlési rendszer lehetséges technológiáit mutatja be a cikk.
(Magyar Nemzet - Telecomputer: Kormányzati távközlés, június 15.) [9]
*A Dunainvest Rt. elemzője szerint a Matáv, mint a BÉT legnagyobb kapitalizációjú társasága, alapvető eleme egy magyar részvényekből összeválogatott portfóliónak.
A versenyhelyzetre való felkészülést segítheti, hogy a cég még mindig jelentős belső tartalékokkal rendelkezik a költségek csökkentése terén.
Emellett bevételeinek egyharmada már most is versenyhelyzetben nyújtott szolgáltatásokból származik.
A Matáv növekedési kilátásai továbbra is jelentősek, így részvényeinek árfolyama év végére akár az 1600 forintot is elérheti.
(Népszabadság: Matáv, június 15.)
[10] *A Matáv SC Sopron létrehozta a Matáv Futball Sportszolgáltató Kft.-t. A továbbiakban a kft. biztosítja a felnőttcsapat működését.
(Nemzeti Sport: Átalakult a Matáv SC, június 14.)
[11] *A mobiltelefon szolgáltatók számlázási-rendszereinek fejlődési lehetőségeit elemzi az írás, az előre fizetett kártyákkal kapcsolatban kiemelve, hogy a Westel 900 72-ről 36 forintra csökkentette Domino-kártyáinak percdíját, és az elérhetőeség időtartamát is a duplájára - 120 napra - emelte.
(Magyar Nemzet - Telecomputer: Fizess előre, telefonálj később!, június 15.)
[11] *Eberhard Weber a Matáv Szimfonikus Zenekar kíséretében adta elő saját művét, a Matáv-Womufe fesztiválon.
Kurír: Weber, a bűvös bőgős, június 15.) [14]
*A Westel 900 tevékenységét és eredményeit elemzi az írás, megemlítve a Westel-díj bevezetését is.
(Magyar Hírlap: Hangháló: a kapcsolat, június 15.)
[15] *Elemzők szerint egyre jelentősebb az európai vezetékes és mobilszolgáltatók összefonódása, a jövőben közös előfizetési csomagokat ajánlanak majd, esetenként pedig közös hálózatokat építenek ki.
(Magyar Nemzet - Telecomputer: Összefonódik a vezetékes és a mobil, június 15.)
[17] *A Pannon GSM roaming szerződést kötött a luxemburgi és a grúz mobilszolgáltatókkal.
(Magyar Nemzet - Telecomputer: Továbbvándorolt a Pannon, június 15.)
[18] Az ezredforduló évszámváltásának problémáját a Matáv az Ameritech módszereit és tapasztalatait felhasználva küszöböli ki.
(Magyar Hírlap: Ketyeg a "milleniumi bomba", június 15.) [19]
*Az elektronikus kereskedelemről június 17-18-án tartott budapesti konferencián eddig elhangzottakat ismerteti az írás.
A harmadik alkalommal összeülő tanácskozás fő témája most az EDI.
A Matáv képviseletében Tankó Zoltán, az Üzleti kommunikációs üzletág igazgatója elmondta, hogy a cég rEDInet szolgáltatásának segítségével az egymással kapcsolatban álló vállalatok dokumentumaikat nemzetközileg szabványosított formában, emberi közreműködés nélkül küldhetik egymásnak.
A Matáv tervezi az EDI-hez kapcsolódó újabb szolgáltatások bevezetését is.
*A Westel 900 roaming szerződést kötött az 1800 MHz-es hálózatot működtető oroszországi KB Impuls mobilszolgáltatóval.
A Westel egyébként az egyetlen magyar GSM-szolgáltató, amelyik mind az öt kontinensen lehetőséget biztosít ügyfeleinek saját mobilszámuk, illetve előfizetői kártyájuk használatára.
*Az interneten keresztüli telefonálás térhódításával és legújabb technológiai lehetőségeivel foglalkozik a cikk.
*A Matáv Szimfonikus Zenekar is fellép a Benczúr-kert zenei rendezvénysorozatán.
*A Matáv tájékoztatása szerint megváltoznak az olaszországi helységek körzetszámai, s emiatt a mostani körzetszámok előtt június 18-tól egy 0-t kell tárcsázni.
*Az IBM és a Motorola megszakítja hatéves együttműködését a Power PC technológia fejlesztése terén.
A Vezető Informatikusok Szövetsége tanácskozást rendezett az ezredforduló számváltásának problémájáról.
Pálvölgyi Lajos, a Matáv Informatikai Igazgatósága AD 2000 projektjének vezetője arra hívta fel a figyelmet, hogy a programok átalakítása társadalmi szinten, a vállalatok közötti kapcsolatokban, illetve az egyes cégeken belül is feladatokat jelent.
A Budapesti Értéktőzsdén általános árfolyam emelkedés indult meg, a Matáv-papírok ára is jelentősen nőtt.
Bierbaum Ottó, a Pápatel vezérigazgatója nyilatkozik a cég működéséről és fejlesztési terveiről.
Szalai Enikő, a Matáv Soproni Távközlési Igazgatósága PR-referense, és Békési Árpád, a Soproni Távközlési Centrum vezetője beszél a Matáv szervezeti átalakításáról, illetve az ügyfélszolgálat megújításáról.
Dr. Kolláth Gábor, a Matáv Tudakozó- és nyilvános távbeszélő szolgáltatások osztálya vezetőjének tájékoztatása szerint egyre népszerűbbek az utcai kártyás telefonok, ezzel együtt pedig jelentősen csökken a rongálások száma.
Ha egy hibás telefon mégis elnyelné a telefonáló pénzét, lehetőség van arra, hogy a Matáv visszatérítse azt.
Hibabejelentés esetén ugyanis a Matáv kivizsgálja a panaszt, és ha a készülék valóban rossz, visszatéríti a panaszos által megnevezett összeget.
*A svájci Swisscom, a holland KPN és a Matáv aláírta a JászTel 95 százalékos részesedésének átruházásáról szóló szerződést.
A tranzakció a Gazdasági Versenyhivatal jóváhagyása után lesz érvényes.
Straub Elek, a Matáv elnök-vezérigazgatója elmondta, cége támogatni fogja a JászTelt a további vonalépítésekben és a szolgáltatások minőségének javításában, a szolgáltatást azonban továbbra is a JászTel végzi.
Az új tulajdonosi struktúrának köszönhetően jelentősen mérséklődni fognak a térségben érvényes előfizetési díjak.
Emellett a Matáv az Országos Teleház Szövetséggel együttműködve teleházat hoz létre a Jászságban.
Fellegi Tamás, a Matáv kormányzati kapcsolatok és szabályozói ügyek ágazati igazgatója szerint a szerződés életbe lépésének nincsenek versenyjogi akadályai.
A Matáv amint megkapja a GVH engedélyét, azonnal hozzálát a fejlesztésekhez.
A két külföldi tulajdonos stratégiai okok miatt döntött az eladás mellett, mindazonáltal a KPN hosszú távon is a hazai piac aktív szereplője kíván maradni.
(Világgazdaság: Hivatalosan is elkelt a Jász-Tel, Magyar Hírlap: A Matávé a JászTel, Napi Gazdaság: Teleházat kap ajándékba a Jászság, Magyar Nemzet: A Matáv Rt...., Mai Nap: Jásztelefon, Népszava: A Matáv tulajdonában a Jász-Tel Rt., Népszabadság, Napi Magyarország: A Matávé a JászTel, Magyar Hírlap, Magyar Tőkepiac: Rendkívüli közlemény, június 25.)
*Keleti György honvédelmi miniszter nem hirdeti ki a katonai telefonbeszerzésre kiírt pályázat végeredményét, mivel a kijelölt miniszterelnök írásban kérte: az új kormány megalakulásáig ne döntsön ez ügyben.
(Magyar Hírlap: Keleti nem dönt a telefonokról, Blikk: Telefontender, június 25.)
*Az amerikai AT(T 48 millió dollár értékű részvénycsere keretében felvásárolja a Tele-Communications Inc. kábeltévé-szolgáltató társaságot.
A fúzió eredményeként AT&T Consumer Services néven olyan szolgáltató jön létre, amely az AT&T távolsági, mobil- és internetes szolgáltatásait egyesíti a TCI kábeles, távközlési és nagy sebességű internetes szolgáltatásaival.
(Napi Gazdaság: Felvásárolta a TCI-t az AT(T, Népszabadság: A modem legyőzi a telefont?, Világgazdaság: Összefonódik az AT(T és a TCI, június 25.)
*Az amerikai MCI és a WorldCom megállapodott az EU brüsszeli bizottságával, így megnyílt az út a két cég fúziója előtt.
(Napi Gazdaság: Célegyenesben az MCI és a WorldCom fúziója, június 25.)
*A dél-koreai LG information ( Communications Ltd.
20 millió dollár értékben szállít adatátviteli- és kapcsoló-rendszereket a RomTelecom SA-nak. (Világgazdaság: Romániai megrendelést kapott az LG Info ( C, június 25.)
*Bölcskei Imre, a KHVM helyettes államtitkárának tájékoztatása szerint a Westel 900 visszavásárolta 9,5 százalékos tulajdonrészét a Westel Rádiótelefon Kft.-től.
(Világgazdaság: Nőtt a Westel 900 saját tulajdonrésze, június 25.)
*A Westel 900 összefogott az ENSZ Gyermekalapjával, és rendhagyó gyermek-rajzpályázatot írtak ki Találkozások címmel.
A cég 250 forintot fizetett minden egyes rajz után az UNICEF-nek, így mintegy 1 millió forint érkezett a nemzetközi szervezet kasszájába. (Kurír: Rajzolt segítség, június 25.)
*Végtelenített telefonkártyákat gyártó és forgalmazó bandát leplezett le a rendőrség.
(Napi Magyarország: Végtelenített telefonkártyák, június 25.)
*Jövőre az Ifabo helyett Info "99 néven kerül megrendezésre a nemzetközi informatikai és kommunikációtechnikai szakkiállítás.
(Népszabadság, Világgazdaság: Ifabo helyett Info, június 25.)
Poór Zoltán, az Easy Call kereskedelmi és marketing vezérigazgató-helyettese beszél az Operator Hungaria megvásárlásának hátteréről, a hazai személyhívó-piac lehetőségeiről, és a cég szolgáltatásairól.
(Számítástechnika: Zsebrádió helyett személyhívó, június 23.)
*A Tőzsdei Egyéni Befektetők Érdekvédelmi Szövetségének javaslata szerint az ÁPV Rt.-nek lehetővé kellene tennie, hogy az Antenna Hungária minden részvényese tulajdoni hányadának megfelelő arányban vegyen részt az 5600 forinton végrehajtandó, zártkörű tőkeemelésben.
A TEBÉSZ tiltakozik az ellen, hogy a tőkeemelésre jóval a piaci ár alatt kerül sor.
(Világgazdaság: Az ÁPV Rt. visszavág, Népszava: Mások is részt vennének az Antenna tőkeemelésében, Magyar Nemzet: ÁPV Rt.: reális árfolyamú AH-részvények, Napi Gazdaság: Tiltakozik a TEBÉSZ az AH tőkeemelése miatt, Magyar Hírlap: A kisbefektetők kérnek az olcsó Antennából, július 19.)
*A MatávCom és a Compaq Magyarország Kft. hosszú távú együttműködési megállapodást kötött, hogy piaci lehetőségeiket még hatékonyabban használják ki.
A megállapodás értelmében a MatávCom a Compaq berendezéseit alkalmazza majd az általa üzemeltetett hálózatokban, a Compaq pedig oktatási program keretében készíti fel a MatávCom szakembereit az általa szállított berendezések üzemeltetésére.
(Magyar Hírlap: MatávCom-Compaq együttműködés, július 19.)
*A nemzeti információs infrastruktúra-fejlesztési tender második fordulójában a napokban hirdettek eredményt.
Az öt pályázó közül a Matáv 16 vidéki, a PartnerCom 6 fővárosi felsőoktatási intézmény összekötését nyerte el.
(Magyar Hírlap: Egyetemi tender: öt pályázó, két győztes, július 19.)
*A Westel Rt. roaming-partneri köre három új országgal bővült.
A társaság előfizetői 77 ország 157 hálózatában használhatják telefonjaikat.
A Westel a magyar mobilszolgáltatók közül elsőként kínál WAP-szolgáltatásának keretében e-mailezési lehetőséget.
Az elmúlt hetekben a WAP-os letöltések száma a Westelnél elérte a napi ezret.
(Magyar Hírlap: Westel-Internet: növekvő érdeklődés, július 19.)
*Ősszel indítja meg tematikus sportcsatornáját a UPC Műsorkészítő Rt. (Magyar Hírlap: Kódolt sport a UPC-től, július 19.)
*Az Index.hu internetes portál olvasóinak kérdéseire válaszolt tegnap Sík Zoltán informatikai kormánybiztos.
A Matáv monopóliumról szóló kérdésekre reagálva a kormánybiztos aláhúzta, hogy a problémára csak a készülő EHT, azaz az Egységes Hírközlési Törvény tud majd választ adni.
(Metro: Ősztől változhat az Internet költsége, július 19.)
*Tovább drágul a kábeltévé-szolgáltatás a fővárosban, mivel a Városháza várhatóan ősztől pénzt kér azokért az optikai kábelekért, melyeket a fővárosi tulajdonú közterületek alá fektetnek a cégek.
A legtöbb kábelfektetést végző UPC Magyarország Kft. vezérigazgató-helyettese, Szalay Dorottya szerint egyértelmű diszkriminációról van szó.
Szalay szerint nem könnyű megindokolni, miért csak a kábelek után kell fizetni, a víz- és a elektromos vezetékekért pedig miért nem.
A Matáv kábelTV Kft. a meglévő telefon-alagutakba húzhatja kábeleit, így nem terheli őt sem a járdafelbontási díj, sem a fejlesztési költségek.
(Népszabadság: Tovább drágulhat a kábeltévé; A kerületek előbb-utóbb mindenkitől díjat szednek, július 19.)
*A BKV Rt. tegnapi közgyűlésén a tulajdonosi bizottság a közlekedési cég TraffiCom Kft. nevű leányvállalatának eladása mellett döntött.
Az értékesítésről szóló határozat ugyan már megszületett a hónap elején, de akkor ezt Budapest főpolgármester-helyettese felfüggesztette.
A nehézséget az jelentette, hogy a főváros védcsöveire kiírt pályázatban szó esik egy rövid, a BKV informatikai hálózatához tartozó részről.
A tulajdonosi bizottság úgy döntött, hogy a TraffiCom Kft. eladása előtt le kell választani ezt a kábelszakaszt a társaságról.
A közlekedési vállalat több milliárd forintos azonnali bevételt vár a társaság privatizációjából.
(Magyar Nemzet: Eladó a TraffiCom, Népszabadság: Privatizáció a BKV-nál, Napi Gazdaság: A főváros eladja a BKV informatikai rendszerét, július 19.)
*A korábban kitűzött határidőre, július 29-re nem készült el az FTC-stadion beléptetőrendszere, miután az egyik vesztes cég, a Halász Kft. megtámadta a közbeszerzési eljárás eredményét.
A kft. azért fellebbezett, mert véleménye szerint a Multi Alarm rendszerének műszaki tartalma és vállalási ára között aránytalanság van.
A pályázatra egyébként 13 ajánlat érkezett, a legkedvezőbb ajánlatot a MatávCom Kft. tette.
(Napi Gazdaság: A Halász Kft. fellebbezett a tender eredménye ellen, július 19.)
* A mobil-internetezés terjedésével valószínű, hogy a vírusírók is kiterjesztik tevékenységüket.
A berendezésenként eltérő, speciális programokra nem lehet széles körben terjedő vírusokat írni, ám amint általánosan elterjedt megoldásokat alkalmaznak ezeken is - akárcsak a PC-ken - a fertőzés szempontjából ugyanolyan kiszolgáltatottakká válnak, mint a PC-k.
(Napi Gazdaság: Jönnek a mobiltelefon-vírusok, július 19.)
*Emelkedett a Matáv-papírok árfolyama a BÉT-en.
(Napi Gazdaság: Feltámad a Richter, Világgazdaság: Nyerő vesztesek, július 19.)
*Az Interband New York-i tanácsadó cég által a világ legértékesebb márkáiról összeállított listáját a Coca-Cola vezeti.
Az új gazdaságot reprezentáló cégek, mint az IBM, a Nokia, vagy az Intel, előkelő helyet foglalnak el a listán.
(Napi Gazdaság: Továbbra is a Coca-Cola a legértékesebb márka, július 19.)
*Az AT&T Labs a múlt héten mutatta be Publius nevű rendszerét, amely szólásszabadságot és névtelenséget biztosít az interneten.
(Napi Gazdaság: Az AT&T a cenzúra ellen, július 19.)
*A Philips Electronics NV a második negyedévben 699 millió euró adózott nyereséget ért el, mely több mint kétszerese az egy évvel korábbi eredménynek.
Az eredmény javulásának egyik fő oka a félvezető üzletág teljesítményének és a mobiltávközlési berendezések iránti kereslet ugrásszerű növekedésének tudható be.
(Napi Gazdaság: Megugrott a Philips nyeresége, július 19.)
*A cseh kormány előreláthatólag három hónappal halasztja el a döntést a Cesky Telecom 51 százalékos pakettjének értékesítéséről.
A pénzügyminisztérium álláspontja szerint a társaság megoldatlan belső ügyei hátráltatják a döntést.
A cseh távközlési cég 27 százaléka a holland KPN és a Swisscom alkotta Telsource konzorcium kezében van.
(Napi Gazdaság: Késik a döntés a Cesky Telecom privatizációjáról, Világgazdaság: Később adják el a Cesky Telecomot, július 19.)
*A mobiltelefon-készülékek sugárzási mutatóinak közzététele mellett döntöttek az Egyesült Államokban.
Az amerikai egészségügyi hivatalok egyértelműen elvetik a veszélyt, bár néhány tanulmány továbbra is életben tartja a lakossági aggodalmakat.
Ilyen például az Amerikai Egészségügyi Alapítvány egy tanulmánya, mely összefüggést vélt felfedezni az agytumor egy ritka fajtája és a mobiltelefonok használata között.
A GSM Associates prognózisa szerint az év végére 356, 2001 végére 462 millió mobiltelefon lesz használatban világszerte.
2004 végére a GSM-telefonokat használók száma elérheti a 733 milliót.
Jelenleg 125 országban 366 GSM hálózat működik, ezeknek 38 százaléka Európában található.
(Világgazdaság: Mobilsugárzási mutatók, Metro: Nyilvános lesz a sugárzás mértéke, július 19.)
*A Financial Times német kiadásának tegnapi információi szerint a DT megtette - egyelőre nem hivatalos - ajánlatát az amerikai VoiceStream mobilszolgáltatóra.
A lap szerint a DT mellett a France Télécom és az SBC Communications is érdeklődik az amerikai mobilcég iránt.
(Magyar Nemzet: Terjeszkedik a Deutsche Telekom, július 19.)
*A Siemens elemzése szerint a mobilhálózat 2005-ig világszerte több mint 1,2 milliárd felhasználójával megelőzi a hagyományos vezetékes hálózatokat.
A telekommunikációs beruházások értéke átlagosan 12 százalékkal fog növekedni.
(Magyar Hírlap: Siemens: telekommunikáció 2000, július 19.)
* Az Európai Bizottság nem hagyta jóvá a WorldCom és a Sprint fúzióját, a versenyfelügyelet szerint ugyanis az egyesülés versenygátló piaci torzulásokat okozna.
A bizottság annak ellenére mondott nemet, hogy a felek megígérték, hogy egy független szereplőnek adják el a Sprint internetes üzletágát.
(Világgazdaság: Sérti a fogyasztói érdekeket, július 19.)
*Az EU brüsszeli végrehajtó szerve eljárást indított az Európai Bíróságnál Spanyolország ellen az aranyrészvények helyi gyakorlata miatt.
Spanyolországban számos cégnél alkalmazzák ezt a gyakorlatot, a kormány az aranyrészvény birtoklásával kisebbségi tulajdonos.
A spanyol állam több - energetikai, távközlési és dohányipari - céget ellenőriz ily módon.
(Világgazdaság: Brüsszel az aranyrészvény ellen, július 19.)
*Az Európai Bizottság olyan jogszabálytervezeteket fogadott el, melyek arra kötelezik a volt távközlési monopolcégeket, hogy tegyék lehetővé konkurenseiknek a helyi távközlési központok használatát.
Az EU törekvése illeszkedik abba a stratégiába, melyet a tavaszi lisszaboni találkozón fogadtak el.
(Világgazdaság: Brüsszel a távközlési liberalizáció gyorsításáért, július 19.)
*A Hospodárské Noviny prágai gazdasági és politikai napilap a Matávot találta a legjobbnak a magyar, a cseh és a lengyel távközlési vállalatok összehasonlításakor.
A lap szerint a Matávot a Cesky Telecom követi, s tőlük jelentősen leszakadva következik csak a lengyel TPSA.
(Magyar Hírlap: A Matáv a legjobb a térségben, Magyar Nemzet: A Matáv a leghatékonyabb, augusztus 16.)
*A Szignum Média Bt. a hazai távközlési, informatikai és internetes cégek megjelenését, kedveltségét kutatta idén nyáron.
A felmérés szerint a PanTelt korszerűsége és gyorsasága miatt találták jónak a cégek, a Matáv teljes körű szolgáltatásaival nyerte meg a szakértők tetszését, szemben szolgáltatásainak árával.
Elégedettek voltak a szakértők az Antenna Hungária és a Novacom szolgáltatásainak árával.
(Magyar Hírlap: Látszatkutatás, Népszava: Versenyképesek a hazai informatikai és távközlési cégek, augusztus 16.)
*A Matáv kommunikációs igazgatója tegnap 2 millió forint értékű adományt nyújtott át a MÁV Kórház idegsebészeti osztályának.
(Magyar Nemzet: Segítség, augusztus 16.)
*A Tyco Electronics Esztergomban néhány héten belül megkezdi 6500 négyzetméter alapterületű üzemcsarnokának építését.
A cég főleg a járműiparban, a távközlésben és a számítástechnikai elektronikában használatos villamos csatlakozókat, biztosítékokat gyárt.
(Napi Gazdaság: Újabb Tyco-beruházás, augusztus 16.)
*A 2000. évi Európai Minőségi Díj döntőjében hazai nagyvállalatok is részt vehetnek.
A címért folytatott versenyben az Opel Magyarország Kft., a Westel GSM Mobil Távközlési Rt., a Burton-Apta és a Columbian Tisza Carbon Kft. vehetnek részt.
(Magyar Hírlap: Hajrá magyarok, augusztus 16.)
*A Miniszterelnök Közbeszerzési és Gazdasági Igazgatósága GSM-szolgáltatásra indított közbeszerzési eljárásán mindhárom hazai GSM-cég ajánlata sikeres volt.
A három céggel 2002. június 30-ig egy-egy milliárd forintos keretszerződést kötnek mobilszolgáltatásra és készülékek beszerzésére.
(Világgazdaság: "Udvari" mobiltender három nyertessel, augusztus 16.)
*A holland UPC második negyedévi nettó vesztesége 386,2 millió euróra csökkent az első negyedéves 467,4 millióról.
A társaság árbevétele 200 millióról 283 millió euróra emelkedett.
(Világgazdaság: Csökkent a UPC vesztesége az első félévben, Magyar Hírlap: Csökkent az UPC vesztesége, Napi Gazdaság: Csökkent a UPC vesztesége, augusztus 16.)
*A kis- és középvállalkozások általában csak az ügyfelekkel való kapcsolattartásra, valamint levelezésre használják az internetet.
A GTS DataNet és a TNS Modus felmérésének tanúsága szerint a kis- és középvállalkozói réteg 63,3 százaléka döntött a világháló bevezetése mellett.
(Napi Gazdaság: E-kereskedelmre még kevesen használják a hálót, augusztus 16.)
*Csökkent a Matáv részvény árfolyama a BÉT-en.
(Napi Gazdaság: Gyógyszeripari hossz, Világgazdaság: Száll a Richter, augusztus 16.)
*A kivétel nélkül pontos időben megjelenő tőzsdei gyorsjelentések tanúsága szerint a tőzsdei szereplők túljutottak az 1998. végi orosz pénzügyi összeomlás okozta sokkon, a profitok újra a korábbi ütemben nőnek.
Az összeállításból kitűnik, hogy a Matávért és az OTP-ért egyre többet fizetnek a befektetők.
Igaz, a Matáv most az átlagnál kisebb növekedést produkált.
(Napi Gazdaság: Ismét nőnek a tőzsdei cégek profitjai, Világgazdaság: Őszi-téli emelkedés várható, augusztus 16.)
*A német UMTS-koncessziókért folyó versenyben az ajánlatok összértéke kedden a 142. forduló után meghaladta a 80 milliárd márkát.
(Magyar Nemzet: UMTS - túl a 80 milliárdon, Magyar Hírlap: UMTS-licit túl a 80 milliárdon, augusztus 16.)
*Az Ericsson bejelentése szerint R320-as telefonja kategóriájában elsőként hivatalos tanúsítványt kapott a WAP Fórumtól.
A fórum egy nemzetközi szervezet, amelynek tanúsítványa azt jelzi, hogy egy termék teljesítette, vagy akár túl is szárnyalta a specifikációk szigorú előírásait.
(Magyar Hírlap: Ha mobil, legyen tanúsított, augusztus 16.)
*A cégbírósági adatok szerint augusztus elején jegyezték be First Hungarian E-Market Kft. néven azt a vállalatközi e-business vállalkozást, amelyet a Hewlett-Packard, az Oracle és a PricewaterhouseCoopers magyarországi leányvállalatai indítanak be, kezdetben számítás- és irodatechnikai berendezések és szolgáltatások értékesítésére.
(Világgazdaság: Ősztől nyitnak az e-piacterek, augusztus 21.)
*Múlt hétfőn tette közzé féléves adatait a Matáv.
A társaság 41,6 milliárd forintos adózás utáni nyereséget ért el, mely az egy évvel korábbihoz képest 17,6 százalékos növekedésnek számít.
(Magyar Hírlap: Hétfő, augusztus 21.)
*Az idei és a jövő évi inflációs prognózisokkal foglalkozik az írás.
A szolgáltatások érzékeny pontját jelentik a prognózisoknak, így könnyen meglehet, hogy valami felfelé tolhatja az árindexet.
Ilyen hatása lehet például annak, hogy augusztus 31-én megszűnik a Matáv-tarifák kedvezménye.
(Napi Gazdaság: Az infláció a magyar gazdaság Achilles-sarka, augusztus 21.)
*Féléves gyorsjelentése szerint nullszaldóhoz közelít a korábban súlyos veszteséges Hungarian Telephone & Cable Corporation, az öt magyar koncessziós körzetben összesen 202 ezer előfizetővel rendelkező, 680 ezer lakost kiszolgáló távközlési szolgáltató eredménye.
A társaság 20,3 százaléka a Postabank tulajdona, amely tavaly a cégnek nyújtott hiteleit váltotta tulajdoni részre.
A HTCC a Matávon kívül az egyetlen magyar cég az amerikai részvénypiacon (Amex).
(Napi Gazdaság: Nullszaldóhoz közelít a HTCC, augusztus 19.)
*A Postabank sorra válik meg nem alaptevékenységéhez kapcsolódó befektetéseitől és ezek sorában az egyik legjelentősebb a HTCC-ben birtokolt 20 százalékos, 6 milliárd 439 millió forint nyilvántartási értékű részesedés.
(Napi Gazdaság: A Postabank nyereséges kiszállásban bízik, augusztus 19., Világgazdaság: A Postabank vezérigazgatója bizakodóan nyilatkozott, augusztus 21.)
*Alapvető finanszírozási gondokkal küzd a 29 szolgálatot tömörítő Lelki Elsősegély Telefonszolgálatok Szövetsége.
Búza Domonkos, a szövetség elnöke elmondta, attól tartanak, hogy jövőre még az ideinél is kisebb összegű támogatást kaphatnak.
A zökkenőmentes működéshez évi 120 millió forintra lenne szükség, erre az évre a parlament 50 millió forintot szavazott meg 36 telefonszolgálatnak, 9 milliót azonban gyermek és ifjúsági lelkisegély-szolgálatok kaptak meg.
(Népszabadság: Lelkisegély-telefon: kevesebb támogatás, romló feltételek, augusztus 21.)
*A Pannon GSM tavaly 12,8 milliárd forintos mérleg szerinti eredményt ért el.
A társaság az auditált eredmény-kimutatás szerint tavaly 76,5 milliárdos bevételt és 13,5 milliárdos adózás előtti eredményt ért el.
(Népszabadság: Jó évet zárt a Pannon GSM, Népszava: Javult a Pannon nyeresége, augusztus 21.)
*A KFKI Számítástechnikai Rt. eladta a Cit-I-Net Rt.-ben meglévő részesedését, mert a tervekkel ellentétben a társaság mégsem kezdte meg kábeltelevíziós hálózatok építését.
A korábbi tervek meghiúsulása ellenére a KFKI továbbra sem veti el a Pest megyei terjeszkedés lehetőségét és gondolatát, melyet egy szakmai befektetővel közösen valósítanának meg.
(Napi Gazdaság: Pest megyében terjeszkedne a KFKI, augusztus 21.)
*A lap értesülései szerint a Gazdasági Minisztériumban megkezdődött az Internet átfogó versenyjogi szabályozásának előkészítése.
(Népszava: Készül az Internet versenyjogi szabályozása, augusztus 21.)
*Csökkent a Matáv árfolyama a Budapesti Értéktőzsdén.
(Napi Gazdaság: A piaccal szemben esett a Matáv, augusztus 19.)
*Az adósságterhek csökkentése érdekében, és stratégiaváltásának keretében a Vivendi 680 millió dollárért eladta a Sithe Energies Inc. nevű vállalatának 49,9 százalékát.
A maradék részesedés eladására a Vivendinek opciója van, a társaság főleg a távközlésre és a telekommunikációra kíván koncentrálni.
(Napi Gazdaság: A Vivendi tovább csökkenti közüzemi érdekeltségeit, augusztus 21.)
*A német Mobilcom vezetője szerint hamarosan véget ér a régi mobiltelefon-tarifarendszer, s nem a telefontulajdonosok, hanem a mobilokon hirdető cégek fognak fizetni.
Az UMTS-technológiának köszönhetően a mobiltelefon univerzális multimédiás eszközzé válhat, s hamarosan ugyanazt tudja majd, mint az Internet.
A Deutsche Telekom elnöke, Ron Sommer szerint az európai mobilpiacon további koncentráció várható, s mint lehetőséget, nem zárta ki, hogy a DT más cégek rendelkezésére bocsátja frekvenciáit.
Egy japán lap felmérése szerint már közel 570 millióan használnak mobiltelefont világszerte, a finn Nokia becslése szerint ez a szám 2002-re eléri az egymilliárdot.
(Magyar Hírlap: Ingyenes lehet a mobil, Napi Gazdaság: Közel hatszázmillió mobilhasználó, Népszabadság: 570 millió mobiltulajdonos, augusztus 21.)
*Franciaországben és Olaszországban is meghírdetik az UMTS-rendszer koncessziós pályázatát.
(Világgazdaság: Felpörögnek a mobiltenderek, augusztus 21.)
*A Deutsche Telekomnál radikális átalakításokat terveznek.
A tervezett változások érintenék a vidéki kirendeltségeket, melyek nagyobb önállóságot kapnának, s megszűntetnék a vállalaton belül működő hat igazgatóságot, melynek jelenleg ellenőrző funkciójuk van.
Az átalakításokban érintett mintegy 2 ezer dolgozót nem bocsátják el, hiszen munkaszerződésük 2004-ig szól.
Szakmai körök becslése szerint 200-300 vezető állása szűnik meg.
(Világgazdaság: Radikális átalakítás a DT-nél, augusztus 21.)
*A mobiltelefon-tulajdonosok száma világrekordot döntött Finnországban és Izlandon is.
Június végén a lakosság több mint 70 százalékának volt mobilja.
(Világgazdaság: Finn-izlandi vezetés mobilban, augusztus 21.)
*A szorosabb együttműködést tervez British Telecom és az amerikai ATT távközlési konszern vezetése.
(Világgazdaság: Együttműködést fontolgat a British Telecom és az ATT, augusztus 21., Napi Gazdaság: Fúzióról tárgyal a BT és az AT&T?, augusztus 19.)
*Több elemző szerint is kiemelt jelentőségű a WAP-fejlesztő Phone.com és a földi rendszerekkel foglalkozó Software.com fúziója.
A 7 milliárd dolláros ügylet sokak szerint előrevetíti azt, hogy hamarosan ebben az iparágban is megindul az egyesülési láz.
(Népszava: Informatikai világcégek fúziós lázban, augusztus 21.)
*A megadott határidőig hét cég nyújtotta be jelentkezését a norvég UMTS-koncessziókra.
A norvég távközlési minisztérium ún. szépségverseny-módszerrel hasonlítja össze az ajánlatokat, s várhatóan ősszel hirdetik ki az eredményt.
(Napi Gazdaság: Hét pályázó a norvég UMTS-koncessziókra, augusztus 19.)
*Gerhard Schröder német kancellár és Hans Eichel német pénzügyminiszter egyaránt megerősítette, hogy az UMTS-koncessziók értékesítéséből befolyó összeget az államadósság csökkentésére fordítják.
A német állam a koncessziók után 98,8 milliárd márkához jutott, mely jelentősen meghaladja a kormány várakozásait.
Egyes becslések szerint a következő öt évben mintegy 700 új munkahelyet teremt az UMTS technológia kiépítése Németországban.
(Napi Gazdaság: Adósságcsökkentésre fordítják a német UMTS-bevételt, Magyar Nemzet: Német mobilharc, augusztus 21.)
*A Standard & Poor"s hitelminősítő AA-ról A-ra rontja a német UMTS-liciten részt vevő európai távközlési cégek besorolását. Ez leginkább a British Telecomot, a Deutsche Telekomot, a France Télécomot és a KPN-t érinti, de romolhat a Sonera, a Telefónica és a Vodafone minősítése is.
Többek szerint kétséges, hogy megtérülnek a hatalmas befektetések, mivel egyelőre nem tudni, mekkora lesz a kereslet az új szolgáltatásra.
(Napi Gazdaság: Az S&P visszaminősíti a német UMTS-győzteseket?, augusztus 19.)
*Lengyelországban és Szlovéniában még az idén, Csehországban pedig jövőre írják ki a helyi UMTS-koncessziókra a pályázatokat.
A hazai tenderről még keveset lehet hallani, de a Miniszterelnöki Hivatal tájékoztatása szerint van egy kormányhatározat, amely legkésőbb 2003-ra teszi a koncesszió kiírását, és a kormány kilátásba helyezte, hogy a technológia gyors fejlődése és terjedése esetén már jövőre meghirdeti a tendert.
Elképzelhető, hogy Magyarországon nem a profitmaximalizáló tendereztetést választják, hanem a "szépségversenyt".
Ennek az a lényege, hogy a bevétel fölé helyezik a társadalmi szempontokat, a szabad és olcsó hozzáférést, illetve a tarifaversenyt.
(Napi Gazdaság: Százmilliárdokat érhet a magyar UMTS-koncesszió, augusztus 23.)
*Csökkent a Matáv árfolyama a Budapesti Értéktőzsdén.
(Világgazdaság: Mintha tőzsde lenne, Napi Gazdaság: Az Egis és a TVK napja, augusztus 23.)
*Több száz dolgozó felvételét tervezi az év végéig az Elcoteq Hungary Kft. A pécsi cégnél, mely az Ericsson megrendelésére gyárt mobiltelefonokat a legnagyobb számban van szükség betanított munkásokra.
(Világgazdaság: Újabb nagyarányú létszámbővítés a Elcoteqnél, augusztus 23.)
*A UPCtv az Extreme Sports után két újabb csatornát vezetett be a UPC Magyarország kábelhálózatán.
A csatorna július 31-ig közel 450 ezer háztartásba jutott el.
(Magyar Hírlap: Különleges csatornák, augusztus 23.)
*A PanTel stratégiájában eddig a hálózatfejlesztés volt a legfontosabb, mostantól pedig az ügyfélkör bővítése lesz az elsődleges.
A 3500 kilométeres országos száloptikai gerinchálózat kialakítása mára lényegében befejeződött.
Ezzel párhuzamosan 18 városban rádióelérési hálózat jött létre, ami már ma is működőképes.
(Magyar Hírlap: Európai távolságbecslés, augusztus 23.)
*A ConCorde Securities brókercég becslése szerint négy év alatt 70 százalékra nő a magyarországi lakosság mobiltelefonnal való ellátottsága.
A mobilellátottság a múlt év végén 16,2 százalékos volt, ez év végére 26, jövő év végére pedig 40 százalék várható.
(Világgazdaság: Megugró mobilhasználat, augusztus 23.)
*A Schroeder Salamon Smith Barney legfrissebb elemzésében csökkentette a vezető magyar, lengyel és cseh távközlési cégek idei árbevételére vonatkozó becslését, és a társaságok részvényeinek célárát is visszavette.
A brókercég a Matáv árfolyamát a korábbi 2300 forint helyett 2000 forint körül várja.
Az elemzők azzal indokolták ezt a lépést, hogy a térségben a vártnál nagyobb ütemben növekvő mobiltelefon-használat miatt a vezetékes szolgáltatásokból származó bevételek stagnálnak.
(Napi Gazdaság: A mobil terjedésétől féltik a közép-európai távközlési cégeket, augusztus 23.)
*Egy japán felmérés szerint a világon mintegy 570 millióan használnak mobiltelefont.
Az európai GSM rendszert 330 millióan, a japán CDMA-t 67 millióan, a TDMA-t pedig 48 millióan használják.
(Metro: Egymilliárd mobilos lesz 2002-re, augusztus 23.)
*Elemzők szerint hamarosan több mobileszköz csatlakozik majd az internethez, mint személyi számítógép.
2004-re a fejlődő mobilkereskedelem tranzakcióinak a száma elérheti a 14 milliárdot, ami körülbelül 200 milliárd dollár értékű forgalmat takar majd.
Ez az összeg és az eszközök programjaiban található hibák valószínűleg megmozgatják majd a hackerek és a vírus írók képzelőerejét.
(Napi Gazdaság: A vírusok veszélyeztethetik a mobiltelefonokat, augusztus 23.)
*Az Avaya kiválása után létrejött Lucent Technologies Szolgáltatói Hálózatok Kft. a távközlési szolgáltató cégek számára készülő megoldásokra fókuszál.
A vállalat célja a legteljesebb hálózati megoldások kínálata, így már az első évben a Lucent teljes termékköre bekerül a magyarországi termék-portfolióba.
Kiemelt szerep jut az optikai és vezeték nélküli megoldásoknak, a széles sávú eszközöknek.
Kiemelten fontos a Westel Rádiótelefon Kft.-vel közösen indított CDMA pilot projekt, melynek keretében a két cég szakemberei Budapest területén kísérleti hálózatot hoznak létre.
(Magyar Hírlap: A Lucent jövőképe, augusztus 23.)
*A Phone.com és a Software.com, a két internetszoftvereket gyártó cég nemrégiben bejelentett 6,8 milliárd dollár értékű fúziója az egyik legnagyobb szabású üzletnek számít az Internet-vállalatok szektorában.
(Magyar Hírlap: Főzőcske, de okosan, augusztus 23.)
*Szlovákiában idén 3 milliárd koronát különítenek el nyugdíjkiadásokra abból az összegből, amit a Deutsche Telekom fizet a Slovenské Telekomunikácie távközlési vállalatban szerzett részesedésért.
(Napi Gazdaság: Nyugdíjemelésre költik a szlovák privatizációs bevételek egy részét, augusztus 23.)
*A korábbi tervek szerint ahhoz, hogy az egységes hírközlési törvény 2002. január 1-jén életbe léphessen, a jogszabálynak 2001 májusában meg kellett volna születnie.
Sík Zoltán informatikai kormánybiztos tájékoztatása szerint azonban ez a koncepció megváltozott, a Parlament jövő tavasszal kezdi meg a törvény vitáját.
A készülő kormányhatározat értelmében 2001. szeptember 30-ig kezdeményezni kell a koncessziós távközlési társaságoknál a koncessziós szerződések felülvizsgálatát, illetve ugyaneddig az időpontig pályázatot kell kiírni a Hírközlési Főfelügyelet elnöki, valamint a Hírközlési Egyeztető Testület elnöki tisztségére. (Napi Gazdaság: Mi lesz a távközlési koncessziókkal, november 13.)
*A hét végén megrendezett 13.
Matáv telefonkártya-börzén az olimpikonok telefonkártyái voltak a legkelendőbbek.
A sportolókról készült kártyákból mindössze 30 ezer darab kerül forgalomba.
(Népszabadság: Kártyabörze, november 13.)
*Az adatvédelmi ombudsman 1996-ban már kifejtette álláspontját, miszerint távközlési szolgáltatást nyújtó szervezettől a rendőrség információt csak a hivatkozott törvényi rendelkezés alapján kérhet.
A cikk e kérdés jogi hátterét járja körül.
(Népszabadság: Számon tarthatják, mit telefonoztam, november 13.)
*Maradi István, a Westel Rt. üzemeltetési igazgatója ad tájékoztatást a GPRS-rendszerrel kapcsolatos tudnivalókról.
(Magyar Nemzet-Telecomputer: GPRS a Westelnél, november 13.)
*Bodnár Zsigmond, a Westel Rt. vezérigazgató-helyettese beszél a hazai mobilpiac fejlődéséről, az előfizetők számának idei és jövő évi bővülési üteméről.
(Magyar Nemzet-Telecomputer: Westel Mobil Rt.: lendületben a piac, november 13.)
*Október 1-jétől a Matáv belföldi tudakozó a Westel Rt. havidíjas előfizetői adatairól is felvilágosítást ad.
(Magyar Nemzet-Telecomputer: Mobiltelefon-előfizetők adatairól is tájékoztat a tudakozó, november 13.)
*A tavaly módosított koncessziós szerződés nyomán a Pannon GSM november 16-án megindítja a fővárosban 1800 MHz-es szolgáltatását.
Suba János szóvivő úgy tájékoztatott, hogy 2001 első felében a Balaton környékén, Győrött, Pécsett, Szegeden, Debrecenben és Miskolcon épül ki az 1800-as hálózat.
Az új frekvencián való szolgáltatás nyújtására a Westelnek és a Pannonnak egy évvel a Vodafone piacra lépése után nyílik lehetősége.
Az 1800-as hálózat nagyobb sávszélességet biztosít a közeljövőben bevezetésre kerülő GPRS-szolgáltatásnak is.
(Napi Gazdaság: Indul a Pannon 1800-on, Metro: 1800-as frekvencián szolgáltat a Pannon, Világgazdaság: Pannon GSM: hamarosan 1800 MHz-en is, Népszava: Pannon GSM: indul az 1800-as szolgáltatás, Magyar Nemzet: A Pannon GSM az 1800 MHz-en, Népszabadság: A Pannon az 1800-as megahertzen, Mai Nap: A Pannon-birodalom új tartománya, november 13.)
*A Westel Rt. nyilvános GPRS-kísérletet indít a Petőfi híd budai hídfője és a Lágymányosi híd közötti területen.
(Magyar Nemzet-Telecomputer: Nyilvános GPRS-kísérlet, november 13.)
*Drozdy Győző, a Pannon GSM vezérigazgató-helyettese beszél a társaság működéséről, eredményeiről és további terveiről.
(Magyar Nemzet-Telecomputer: Pannon GSM: Túl az egymillión, november 13.)
*A világ 370 millió GSM-előfizetője szeptemberben 10 milliárd SMS-t küldött - derül ki a GSM Szövetség közleményéből.
Jim Healy, a szövetség elnöke szerint a jövőben a hatalmas mennyiségű információ nagy részét nem maguk az előfizetők fogják küldeni.
A Pannon GSM adatai szerint vannak olyan előfizetők is, akik havonta 3-4 ezer SMS-t írnak meg.
(Magyar Hírlap: Fokozódó üzenetküldési őrület, november 13.,
Népszabadság: Szaporodó SMS-ek, november 11.)
*Az Antenna Hungária rendkívüli közgyűlése határozatot hozott arról, hogy az elkövetkezendő egy évben egy alkalommal az alaptőkét legfeljebb 25 százalékkal saját hatáskörében felemelje.
(Magyar Nemzet-Telecomputer: Rendkívüli közgyűlés az Antenna Hungáriánál, november 13.)
*Őri András, az Antenna Hungária szóvivőjének tájékoztatása szerint több téves információ is elhangzott az Elmű Rt. csütörtöki fórumán.
Őri helyesbítette az információkat: nincs 800 ezer előfizetője az Antenna Micro szolgáltatásnak, s a dekóderek áramfogyasztása pedig alig egytizede egy átlagos televíziónak.
(Magyar Nemzet: Az AH tiltakozik, Népszabadság: Az Antenna Hungária a dekóderről, november 11.)
*Vasárnapig 28 ezren érdeklődtek a Családnet-pc programban meghirdetett konstrukció iránt.
Cseh Péter, a konzorcium koordinátorának tájékoztatása szerint az érdeklődők 5-6 százaléka nem felelt meg a feltételeknek.
Az érdeklődők nagy része kifogásolta az igénylések szoros határidejét.
(Népszava: Még három napi lehet jelentkezni a PC-programra, november 13.)
*A lap információi szerint a MAVA konzorciuma fenntartja vételi szándékát a kecskeméti kábelhálózatra, de a jelenlegi feltételek mellett nem kíván ajánlatot tenni.
Az önkormányzat időközben felhatalmazta a polgármestert, hogy akár új feltételek mellett is, de folytassa a tárgyalásokat a konzorciummal.
(Napi Gazdaság: Árhuzavona a kecskeméti kábeltévéért, november 11.)
*A négy felkínált svájci UMTS-engedélyre mindössze öt társaság pályázik.
A T-Mobile International AG, a Deutsche Telekom leányvállalata, a norvég Telenor Mobile Communications AS és a Hutchinson Whampoa is bejelentette, hogy nem vesz részt a svájci aukción.
Visszalépett az amerikai NTL Inc. tulajdonába tartozó Cablecom AG is.
A kormány az induló árat 50 millió frankban határozta meg.
Szakértők szerint a csekély érdeklődés azzal magyarázható, hogy az eladósodott távközlési társaságok nem a svájci mobilpiacon való jelenlétet tekintik a túlélés zálogának.
A Swisscom minden bizonnyal elnyer egy koncessziót, különösen, hogy a közelmúltban kötött szövetséget a Vodafone Group Plc.-vel, de jó esélyekkel indul az Orange Communications SA is.
(Napi Gazdaság: Nem kapós a svájci UMTS, Magyar Nemzet: Bejelentette, Világgazdaság: Nem kelendő a svájci UMTS-engedély, november 11.)
*Jan Kulczykot a leggazdagabb lengyelnek tartják.
Kulczyk és a France Télécom együttesen 4 milliárd dollárt fizettek ki a TPSA 35 százalékos részvénycsomagjáért, így átvehetik a távközlési szolgáltatóban az ellenőrzést.
(Népszava: Aki most adott ki 1 milliárd dollárt, november 13.)
*A német RWE áramszolgáltató kiszáll a távközlési szektorból, ezért a megszüntetésre ítélt tevékenységben komoly feladatokat végző, a volt szocialista országokban folyó munkákban is résztvevő szakértők egy csoportja úgy döntött, hogy önállóan folytatja.
Infigate néven új céget alapítottak, melynek legfőbb pénzügyi befektetője a Deutsche Bank AG.
(Magyar Nemzet-Telecomputer: Nemzetközi üvegszálak, november 13.)
*Az IT-piac legjelentősebb szereplőinek eredményeiről közöl áttekintést a lap.
(Magyar Nemzet-Telecomputer: Lendületben az IT-piac, november 13.)
*Magyar vállalatok - beszállítóként - eddig főleg élelmiszerrel, fogyasztási cikkekkel és építőanyaggal kapcsolódtak be a koszovói nemzetközi projektbe.
Igazán nagy üzletre a Matáv, illetve tulajdonosa, a Deutsche Telekom számíthat - nem Koszovóban, hanem Szerbiában.
A lap úgy tudja, hogy a Matáv delegációja már tárgyalt Belgrádban a jugoszláv távközlési miniszterrel a helyi mobilszolgáltató, a Mobtel résztulajdonának megszerzéséről.
(Népszabadság: Magyar vállalatok..., július 10.)
*A nyugati vállalatok elsősorban gyakorlóterepnek, az elkövetkező válságokra való tréningnek tekintik Koszovót.
A délszláv országban a Vivendi Water a csatornázási és vízvezeték-rendszerek helyreállítására kapott megbízást, az Alcatel pedig több mint 16 millió dollárért építette ki a GSM mobiltelefon-rendszert.
(Népszabadság: Koszovó a Nyugat gyakorlótere, július 10.)
*Hétfőtől az eddig alkalmazott vezetékes rendszer mellett mobilrendszeren is elérhető lett az Országos Mentőszolgálat 104-es segélyhívója. A Pannon GSM és a mentőszolgálat között immár 6 éve rendszeres az együttműködés.
A mobilrendszer bekapcsolására azért van szükség, mert a mentők az utóbbi időben többször kerültek olyan helyzetbe, hogy nem tudták használni vezetékes összeköttetéseiket.
(Világgazdaság: Pannon GSM a mentők segélyhívó rendszerében, Magyar Hírlap: Segélyhívás nem csak vezetékesen, július 10.)
*Az amerikai-magyar Crow-Holdings Magyarország Kft. 2004-ig összesen 200 ezer négyzetméternyi raktárat és irodahelyiséget épít Nagytétényben.
A főváros XXII. kerületében található Harbor Park logisztikai központtal már öt hazai társaság kötött szerződést.
A parkban műholdas szolgáltatási tevékenységéhez bérelt területet a Telenor.
(Világgazdaság: Küszöbön az első bérlők, július 10.)
*Az idegenforgalmi információkat nyújtó Tourinform-hálózat 115 irodája a tervek szerint 2-3 éven belül a duplájára bővül.
Kiskéri Krisztina rendszergazda tájékoztatása szerint a külföldi látogatók az ország területére érve, s a Westel hálózatára kapcsolódva azonnal elérhetik a Tourinform szolgáltatásait.
(Magyar Hírlap: Tourinform mobilon is, július 10.)
*Az EBRD a tervek szerint 100 millió euróval veszi ki részét a Vivendi Telecom Hungary-nek nyújtandó 350 milliós szindikált hitelből.
A hitelfelvétellel megteremtődik a pénzügyi lehetőség arra, hogy a társaság többségi részesedést szerezzen az Antenna Hungáriában, s ezzel 30 százalékos tulajdoni hányadot a magyarországi Vodafone-ban.
Az AH megvásárlásról egyébként a Vivendinél úgy nyilatkoztak, hogy folyamatosan érdeklődnek a műsorszóró megvásárlása iránt, ám csak abban az esetben hajlandóak ajánlatot tenni, ha az ÁPV Rt. többségi részesedést kínál fel.
Az ÁPV Rt. tájékoztatása szerint egyszerre több céggel tárgyalnak az AH eladásáról.
(Magyar Nemzet: Tranzakció hitelből?, július 10.)
*Noha a kormány két hete véglegesen eldöntötte, hogy a kiépítendő kormányzati és készenléti kommunikációs rendszer a Tetra lesz, a Belügyminisztérium továbbra is a konkurens - vesztes - gyártó eszközeit - azaz a Tetrapolt - teszteli.
A Tetra hálózatot a Magyar Posta valósítja meg, a rendszer Budapesten és környékén még az idén elkészül.
A BM-nél sem a Tetra-, sem pedig a Tetrapol-ügyben nem kívántak nyilatkozni.
(Népszava: Vesztest tesztel a minisztérium, július 10.)
*A kormány első olvasatban tárgyalta az ÁPV Rt. előterjesztését az Antenna Hungária Rt. új privatizációs koncepciójáról. A lap úgy tudja, hogy a tervezet továbbra is tartalmazza annak lehetőségét, hogy az AH kikerül a privatizációs törvény hatálya alól, s akár a társaság 50 százalékot is meghaladó részvénycsomagját is értékesíthetik.
(Világgazdaság: A kormány első olvasatban tárgyalta, Napi Gazdaság: Nyilvános ajánlat a PB-re, Magyar Hírlap: Három lépéses Postabank menetrend, július 10.)
*A tegnapi kormányülésen a kabinet először az információs társadalom stratégiájának megvalósításában elért eredményeket tekintette át - tájékoztatott Stumpf István, a MeH vezetője.
Stumpf szerint történelmi esély van arra, hogy hazánk a régió informatikai és távközlési központjává váljon.
A miniszter kiemelte: egy év alatt a kormány mintegy 80 milliárd forintot költ informatikai fejlesztésekre.(Magyar Nemzet: Segít a kormány a MÁV-on, Népszabadság: Jövőre többen nyerhetnek felvételt az egyetemekre, július 10.)
*A jelek szerint az internetes szektoron végigsöprő csődhullám elérte tetőpontját.
Szakértők szerint a recesszió hazánkban főként a távközlési-informatikai beruházások elhalasztásában mutatkozik meg.
A Webmergers.com piackutató cég szerint tavaly év eleje óta összesen 555 dotcom-csődöt regisztráltak, amelyből 330 az idei év első felében következett be.
Körtvélyessy László, a Boston Consulting Group tanácsadója szerint a hazai vállalatközi elektronikus kereskedelemben nem alakult ki üzleti buborék.
A dotcom-szektor cégeinek kiégése arra az okra vezethető vissza, hogy az induló vállalkozások nem a reális igényekhez igazodva alakították ki üzleti terveiket.
(Világgazdaság: Tetőfokon a dotcom cégek csődhulláma, július 10.)
*A Comcast amerikai kábeltévé-szolgáltató összesen 58 milliárd dolláros vételi ajánlatot tett az AT&T kábeles üzletágára. Amennyiben a tranzakciót nyélbe ütik, a világ legnagyobb, mintegy 22 millió előfizetővel rendelkező kábeltévés és szélessávú internetes vállalkozása születhet meg.
Az ugyan megkérdőjelezi az üzlet sikerét, hogy az AT&T nem kíván megválni az üzletágtól.
Egyes elemzők úgy vélik, hogy az AT&T 1-2 éven belül már nem is fog létezni, mert a szétdarabolás nyomán a divíziók új tulajdonosok kezébe kerülnek.
(Világgazdaság: AT&T-eladás: a vég kezdete?, Napi Gazdaság: A Comcast megvenné az AT&T Broadbandet, Magyar Hírlap: Kábeles felvásárlás Amerikában, július 10.)
*A német MobilComnak is szembe kell néznie a ténnyel, hogy a piac több mint 15 százalékkal értékelte le a társaság részvényeit.
(Magyar Hírlap: Újabb áldozat a piacon?, július 10.)
*Megoldódni látszanak a török telefontársasággal kapcsolatos problémák, amelyek nyomán az IMF a múlt héten felfüggesztette összesen 15,7 milliárd dolláros hitelprogramját.
A hétfő délelőtti kormányülést követően bejelentették, hogy végrehajtják a szükséges változtatásokat a Turk Telekom igazgatóságában.
A Bloomberg értesülései szerint az alku az igazgatótanács létszámának kilenc főre emelését tartalmazza, s ennek többsége független távközlési szakértő lenne.
(Magyar Hírlap: Jó hírek Ankarából, Világgazdaság: Ankara eleget tesz az IMF kívánságának, július 10.)
*Szakértők szerint az évek óta csökkenő árak után Németországban ismét drágább lesz a telefonálás.
A vezetékes szektorban néhány hete áremelkedési trend figyelhető meg.
Árcsökkenés már csak a külföldi hívások terén van.
(Magyar Hírlap: Drágábbak a német vezetékeshívás-díjak, július 10.)
*Az új olasz mobilszolgáltató, a H3G S.p.A. a Siemens-NEC párost választotta UMTS-rendszerének szállítójának.
A megállapodás szerint a Siemens feladata 4000 bázisállomás felállítása lesz.
(Magyar Hírlap: Siemens szállít a H3G olasz szolgáltatónak, július 10.)
*Az ingatlanszakma világában elsőként a Dunaholding Informatikai Stúdió rukkolt elő olyan internetes portállal, amely az eddigieknél profibb és sokoldalúbb szolgáltatást tud felmutatni.
A korábbi, egyszerűbb adatbázisból portállá történő átalakulást megkönnyítette, hogy egyezséggel zárult az adatbázis tulajdonosának jogvitája a Matávval az Origo név használatáról.
Ennek következtében a legnagyobb hazai internetes portál, a Matáv Origo ingatlanos oldalain is megjelennek a Dunaholding Informatikai Stúdió által szolgáltatott adatok.
(Magyar Hírlap: Interneten az ingatlanszakma kínálata, július 10.)
Minden képzeletet felülmúlt az elmúlt években a mobiltelefont használók táborának bővülése hazánkban.
A HíF májusi gyorsjelentése szerint a Westel részesedése a 3,733 milliós piacon 52,94 százalék, a Pannon GSM Rt.-é 40,24 százalék, a Vodafone 6,83 százalék volt.
A Pannon GSM június 5-én jelentette be, hogy előfizetőinek száma elérte a másfélmilliót, a Westel egy héttel később jelentette be kétmilliomodik ügyfelét.
Pál Gábor, a Westel pénzügyi igazgatója elmondta, hogy a társaság helyzete és finanszírozási struktúrája egyszerű, hiszen a tulajdonosok kezdeti tőke-hozzájárulásán kívül kizárólag bankhitelek teremtették meg a piacszerzés feltételeit.
A társaság évek óta pozitív cash-flow-val gazdálkodik.
Kubatov János, a Pannon GSM finanszírozási és befektetési kapcsolatok osztályának igazgatója elmondta: a társaságnak mindig luxusproblémákkal kellett szembenéznie.
Az 1993-ban alakult szolgáltató 1995-ben vette fel első nagy hitelét, amelynek értéke 115 millió dollár volt.
Ezt egy évvel később 175 millió dolláros kölcsönnel refinanszírozták, majd ezt követte 1997-ben egy 225 millió dolláros hitel.
A céget a hazai és a nemzetközi tőkepiacon az 1997-es forintkötvény-kibocsátás tette igazán ismertté - a 225 millió dolláros keret egy része egyedülálló mértékű és struktúrájú emisszióval forintban került piacra, 25 milliárdos összegben.
A Pannon GSM egyébként nem zárja ki annak lehetőségét, hogy új finanszírozási igényei esetében kedvező piaci feltételek mellett ismét a kötvénypiacra lépjen.
A nyugat-európai vállalatok - a British Telecom, a KPN, a Deutsche Telekom - eközben az UMTS-rendszer kiépítésének költségeinek terhe alatt részvénykibocsátással próbálnak úrrá lenni finanszírozási gondjaikon és adósságterheiken.
(Bank és Tőzsde: Luxusproblémák, 2001/27)
*Megállapodás született a Magyar Posta és az Antenna Hungária között az AH szerepvállalásáról a kormányzati szervek kommunikációját biztosító Tetra-rendszer kiépítésében és üzemeltetésében.
Kalmár István, a posta elnök-vezérigazgatója és László Géza, az AH elnök-vezérigazgatója tegnap írta alá az erről szóló keretmegállapodást.
A kormány két hete döntött úgy, hogy a postáé lesz az üzemeltetés joga.
Az Antennával kötött megállapodás szerint az AH a rendszer kiépítéséhez és működéséhez nyújt segítséget szabad műszaki infrastruktúrájával és távközlési kapacitásával, valamint telepítési, szakértői, üzemeltetési és karbantartási szolgáltatásokat biztosít.
Szakértők becslése szerint a készenléti hálózat kiépítése a végberendezésekkel együtt 30-35 milliárd, legrosszabb esetben 50 milliárd forintba kerül.
A hálózat a NATO által felszabadított 380-400 MHz-es frekvencia-tartományban épülhet ki.
A rendszer kiépítésében az Antenna Hungária mellett várhatóan a Westel Rádiótelefon Kft. is részt vesz.
(Napi Gazdaság: Az AH megállapodott a Tetra-rendszerről, Világgazdaság: Az AH is részt vesz a Tetrában, Magyar Nemzet: Új szereplő a TETRA-ban, Népszabadság: Elkezdődik a Tetra kiépítése, július 11.)
*Az Antenna Hungária bejelentése szerint augusztustól csökkenti az AntennaMikro szolgáltatás indulócsomagjának árát.
Az akció szerint az AH átvállalja az egyszeri és a havi hozzáférési díj egy részét, így az előfizetők ugyanannyiért nézhetik az m1, m2, Duna Tv és a Sat 1 adását, mint 2000 júniusa előtt.
(Metro: Augusztustól olcsóbb lesz az AntennaMikro, július 11.)
*Az Axelero Internet új szolgáltatást indított.
A Kombi csomagok már tartalmazzák az internetezés tarifáját és a telefondíjat is.
(Metro: Az internetszámlára kerül a telefon díja is, július 11.)
*Július 13-án rendezik meg a PSINet Nagydíjat a Balaton Kékszalagjáért vitorlásversenyt.
A versenyhez kapcsolódóan a Westel, a Microsoft és a Webigen Magyarország első alkalommal mozgóképjellegű képsorokat közvetít a versenyről.
(Metro: Mozgóképszerű közvetítés az interneten, július 11.)
*A Miniszterelnöki Hivatal Informatikai Kormánybiztossága ebben az évben 4,9 milliárd, jövőre pedig 7,1 milliárd forintot szán az elektronikus kormányzat fejlesztésére.
Stumpf István kancelláriaminiszter szerint a fejlesztések célja, hogy hazánk vezető szerepet érjen el a régióban az internetes technológiák adaptálása terén.
Stumpf szerint egy magyar állampolgár egy évben átlagosan hét ügyet intéz el.
A polgárok véleménye az ügyintézésről pedig az, hogy az lassú és bürokratikus.
A pályázatás után néhány kezdeti szolgáltatással novembertől kezd működni a kormányzati portál.
(Magyar Hírlap: Novemberben már működik a portál, július 11.)
*A Dotkom Internet Consulting elemzésében olvasható, hogy a két hazai vállalatközi elektronikus piactér szinte egyszerre kezdte meg működését.
A Marketline és a First Hungarian E-market közötti hasonlóság szinte előrevetíti a két piactér versengését is.
Mindkét vállalkozás ún. horizontális és neutrális, s mindkettő a termelésben közvetlenül nem használt, nem stratégiai termékek kereskedelmére koncentrál.
A neutrális piacterek a tranzakciók közvetlenül nem vesznek részt, csupán találkozási lehetőséget biztosítanak a vevőnek és az eladónak.
Noha nem sok idő telt el a két piactér megindulása óta, mindketten lebonyolítottak már néhány nagyobb tranzakciót.
A Marketline-t a Westel és a Citibank Rt. vette igénybe beszerzéseihez, az FHEM-en a Malév rendezett fordított árveréses tendert.
(Napi Gazdaság: Fej fej mellett a két magyar b2b piactér, július 11.)
*Újabb elbocsátásokra készülnek az Alcatelnél és a Corningnál, s ez a távközlési szektor válságának további elmélyülését jelentheti.
A francia Alcatel SA, és egyik legnagyobb konkurense, az amerikai Corning Inc. a csökkenő eladásokra és a távközlési vállalatoktól származó megrendelések visszaesésére hivatkozva újabb elbocsátásokat jelentett be.
Az Alcatel - miután üzemeinek eladásáról adott hírt korábban - most egyesült államokbeli alkalmazottainak hatodát, mintegy 2500 dolgozót kíván elbocsátani.
(Napi Gazdaság: Újabb elbocsátásokra készülnek az Alcatelnél és a Corningnál, Világgazdaság: Alcatel - tartós fogyókúrán, július 11.)
*A brit Marconi Plc. a múlt heti profit warning után hétfőn jelezte, hogy fúziós partnert keres.
A cég ezzel azt ismerte el, hogy kudarcot vallott az a stratégiája, hogy a távközlési hálózatok gyártására koncentrál.
Elemzők úgy vélik, hogy nehéz lesz a Marconinak partnert találnia, amíg nem csökkeni adósságállományát.
(Napi Gazdaság: Partnert keres a Marconi, július 11.)
*Hazánk jövő év februárjáig várhatóan 3,5 milliárd forintot költ az Írisz-Sulinet programra, amely lehetőséget biztosít arra, hogy újabb 500 középiskola csatlakozzon az információs sztrádára.
A nemzeti információs infrastruktúra-fejlesztési program keretében jövőre 300 ezer tanuló és 25 ezer tanár kerülhet közelebb az informatika világához.
Az oktatási tárca szerint a hálózatépítést leginkább az gátolja, hogy rendkívül magasak és egy évig még kötöttek a rendszer 1997-ben aláírt szolgáltatási díjai.
(Világgazdaság: Költséges száguldás a sztrádán, július 11.)
*A legnagyobb japán mobilszolgáltató, az NTT DoCoMo az ismételten jelentkező szoftver-problémák miatt mintegy 100 ezer darab Panasonic gyártmányú mobiltelefont hív vissza.
A társaság július végéig fel is függeszti a vezeték nélküli internet-hozzáférést kínáló szolgáltatásának igénybevételére alkalmas készülékek forgalmazását.
(Világgazdaság: DoCoMo - 100 ezres mobilvisszahívás, július 11.)
*A görög távközlési felügyelet kedden négy csoport pályázására adott engedélyt a helyi második generációs mobil-, illetve UMTS-rendszerekre.
A pályázók között lesz a Görögországban már jelen lévő brit Vodafone és az Telecom Italia helyi vállalata, valamint két másik, helyi érdekeltségű csoport.
(Világgazdaság: Görög igen az UMTS-pályázókra, Magyar Hírlap: Görögország jóváhagyta a négy UMTS-pályázót, július 11.)
*Az ENSZ fejlesztési szervezete, az UNDP által tegnap nyilvánosságra hozott Emberi fejlődés-jelentés szerint az internet és a távközlési technológiák robbanásszerű fejlődése tovább mélyíti a fejlett és a fejlődő világ közötti szakadékot.
A technológiai hozzáférésbeli különbségeket jól illusztrálja, hogy az internet-előfizetési díj az Egyesült Államokban a havi átlagkereset 1,2 százaléka, Madagaszkáron pedig 614 százaléka.
A magas fejlettségű kategóriát Norvégia vezeti Ausztrália és Kanada előtt.
Ezen a listán hazánk a 36. helyen áll.
(Népszabadság: Technológiai szakadék a világban, július 11.)
*Lionel Jospin francia kormányfő bejelentette, hogy a következő öt évben 1,5 milliárd dollár értékben támogatja a francia állam azt a tervet, hogy az országos egész területén elérhetővé tegyék a nagysebességű internet-szolgáltatást.
(Magyar Hírlap: Francia internetprogram 1,5 milliárdért, július 11.)
*A BellResearch és a Think Consulting hazai piackutató cégek felmérése szerint a tíz főnél többet foglalkoztató magyarországi cégek a vezetékes telefonvonalakon bonyolított kommunikációra az idén megközelítőleg 100 milliárd forintot fordítanak.
Az üzleti kommunikációs szolgáltatók között továbbra is a Matáv áll az élen, több mint hétszeres fölénnyel, az Emitel és az EPT vonalaival együtt a vezetékes előfizetők 80 százalékát tudhatja magáénak.
A tíz fő feletti vállalatok havi vezetékes kiadásai mintegy 8 milliárd forintot tesznek ki, amelyből 7 milliárd forint a Matáv-csoportot illeti, 11 százalék a Vivendié, 4 százalék a HTCC-é és 2 százalék a Monortelé.
A magyarországi piacon az üzleti kommunikáció a piac 27-28 százalékát reprezentálja.
Az elemzés szerint 2001-ben a hagyományos beszédcélú távközlési piac növekedése mintegy 5 százalék lesz, ami 360-365 milliárd forint többletet jelent.
(Napi Gazdaság: A liberalizáció előtt a Matáv forgalma nyolcszor akkora, mint a Vivendié, Magyar Hírlap: Százmilliárd forintos vezetékes telefonforgalom, Világgazdaság: Hétszeres fölényben a Matáv, Népszabadság: Nem lesz sokkal olcsóbb a telefon, augusztus 7.)
*A távközlési piac közeledő liberalizációja egyre nagyobb összegű reklámköltésre kényszeríti a Matáv Rt.-t, illetve a Vivendi Telecom Hungaryt.
A Matáv az év elején új stratégiát vezetett be, a megváltozott arculatnak és a növekvő reklámoknak köszönhetően az első hat hónapban a tavalyi 960 millió forint dupláját költötték el.
A Vivendi piaci szerepének erősítése végett az év első felében mintegy 500 millió forintot költött reklámokra.
A mobilszolgáltatók közül a Pannon GSM és a Westel folytatja korábbi versenystratégiáját, miután a Vodafone nem kényszeríti a korábbiaknál komolyabb versenyre a két céget.
Míg a Pannon GSM 2,6, addig a Westel 2,2 milliárd forintot fordított féléves reklámköltségeire.
A Vodafone idén is folytatta korábbi visszafogott stratégiáját és csak 1,4 milliárd forintot költött reklámokra.
Az alternatív távközlési cégek eltérő stratégiával készülnek a liberalizációra: a PanTel Rt. idén visszafogta reklámköltését - 48 millió forintot fordított reklámokra -, a Novacom Kft. szinte teljesen beszüntette, a GTS Magyarország pedig jelentősen megnövelte reklámtevékenységét.
(Napi Gazdaság: Felemásan befolyásolja a liberalizáció közelsége a távközlési cégek hirdetési kiadásit, augusztus 7.)
*Dr. Nagy Bálint, a Matáv kommunikációs igazgatója a lapban augusztus 3-án megjelent, "Nem lehet közvetlenül elérni a hangpostafiókot" című levélre reagálva elmondta, a Matáv új sms-szolgáltatása a Hangpostát használó előfizetőknek biztosít újabb kényelmi funkciót.
Az érintett Hangposta-előfizetőket tájékoztatták az új szolgáltatás bevezetéséről.
(Metro: Az új szolgáltatásról mindenkit tájékoztattak, augusztus 7.)
*Több mint duplájával emelte meg a Matáv az Axelero internetszolgáltató jegyzett tőkéjét.
A Matáv leányvállalata terjeszkedésének elősegítése érdekében 1,5 milliárd forintról 3,7 milliárd forintra emelte meg annak jegyzett tőkéjét.
(Magyar Nemzet: Több mint duplájával emelte, augusztus 7.)
*Ősztől a parlament elé kerül az új ifjúsági törvény, amely 2004-től mintegy 600 ezer 14-29 éves fiatalnak teljes körű, ingyenes internetelérést tesz lehetővé - jelentette be Deutsch Tamás ifjúsági miniszter tegnapi sajtótájékoztatóján.
A tervek szerint a fiatalok egy központi portálra bejelentkezve vehetnék igénybe a térítésmentes szolgáltatást.
A tervezet szerint az önkormányzatok a településen élő valamennyi, 29 éven aluli fiatal után normatív állami támogatást kapnának.
A tervezet véleményezésére létrehozott internetes honlapot 125 ezer érdeklődő tekintette meg.
(Világgazdaság: Ingyenes internetelérés a fiataloknak, augusztus 7.)
*A nemzetközi kötvénypiacon emelkedésnek indultak az európai telekomcégek kötvényei.
A Deutsche Telekom után most a France Télécom készülődik 5 milliárd eurós kötvénykibocsátásra.
A cég a befolyt összeget októberben lejáró adósságának újrafinanszírozására használná fel.
(Világgazdaság: Kibocsátanak a "nagyok", augusztus 7.)
*Az elmúlt időben egyre nagyobb kereslet mutatkozik a félrerakott mobiltelefonokra.
A használaton kívüli készüléket jótékonysági célokra, vagy megfelelő felújítás után szegény, elmaradott országokba exportálják.
Mark Harrison, az Isis Telecommunications igazgatója az Oxfam meghirdetett akciójához csatlakozott.
Az újrahasznosítás során az Isis munkatársai először kitörlik a telefonhoz tartozó számot, kiveszik és megsemmisítik a SIM-kártyát, majd megjavítják és felújítják a készüléket.
(Magyar Hírlap: Jótékony célra újrahasznosított mobiltelefonok, augusztus 7.)
*A Help Nemzetközi Orvosi Alapítvány egy egymillió forint értékű újraélesztő géppel gazdagodott a Matáv jóvoltából.
(Magyar Nemzet: Segítség a Helpnek, augusztus 21.)
*Az államalapítás ünnepe, valamint a millenniumi esztendő lezárása alkalmából sportolóknak adott át kitüntetések és okleveleket Deutsch Tamás sportminiszter.
Szponzori tevékenységéért díjat kapott a Westel Rt. (Népszabadság: Kitüntetések az ünnepen, augusztus 18.)
*A Tetra-hálózat informatikai rendszerének kialakítására pályázatot ír ki a beruházásért felelős, várhatóan szeptember első napjaiban megalakuló Magyar Posta Tetra Rt. A társaság a Magyar Posta Rt. többségi - több mint 51 százalékos - és a Magyar Fejlesztési Bank (MFB) Rt. kisebbségi részesedésével alakul majd meg.
A létrejövő társaság alaptőkéje egymilliárd forint lesz, a társaság élére nagy valószínűséggel Papp Miklóst, a Westel Rádiótelefon Kft. korábbi vezérigazgatóját nevezik ki.
A Tetra-rendszer lehetséges beszállítójaként a Nokiát, a Simocót, a Motorolát és a Marconit tartják számon.
(Napi Gazdaság: Pályázat a Tetrára, Népszabadság: A posta pályázatot ír ki a Tetra megvalósítására, Népszava: Pályázatot ír ki a posta a Tetrára, augusztus 18.)
*A Magyar Posta nem kíván részt venni abban a cikk- és számháborúban, amelyhez ürügyként használják a kormányzati és készenléti szervek kommunikációs rendszerének a kormány döntése szerinti kiépítését - olvasható a társaság közleményében.
(Magyar Nemzet: A Magyar Posta nem kíván részt venni, Magyar Hírlap: A Magyar Posta udvarias és határozott Tetra-ügyben, augusztus 18.)
*Stumpf István kancelláriaminiszter szerint a Tetra üzembe helyezésének költségeiről még nincs ideje vitát nyitni, mivel jelenleg alakul a beruházást bonyolító cég, s a kormány pedig csak a megvalósításról, nem pedig az ezzel kapcsolatos összegekről hozta meg határozatát.
A kommunikációs rendszer kialakítására és működtetésére a Magyar Posta Rt. kapott megbízást.
Az utóbbi időben többször is felmerült, hogy a projekt költségvetése kétszer akkora, mint amennyibe a rendszer valóban kerülne.
Stumpf elmondta, hogy a kormány nem vont el forrásokat a központi költségvetésből.
(Magyar Nemzet: Nincs határozat a Tetra áráról, augusztus 18.)
*Az idén a második negyedévben a Pannon GSM ugyanannyi új előfizetőt gyűjtött, mint a Westel.
A Pannon mintegy 200 ezerrel növelte ügyfeleinek számát, s így június végén 1,56 millió előfizetője volt a társaságnak.
A szolgáltató az első negyedévi 28,3 milliárd forint után a második negyedévben 32,1 milliárd forintos árbevételt ért el, s év végéig 40 százalékkal kívánja növelni tavalyi 98 milliárd forintos árbevételét.
(Napi Gazdaság: A Pannon és a Westel ugyanannyi új előfizetőt gyűjtött a második negyedévben, augusztus 21., Világgazdaság: Kivezetik a Pannont a tőzsdéről, augusztus 18.)
*Augusztus végén kivezeti február 26-án lejáró kötvényét a tőzsdéről a Pannon GSM Rt. Kubatov János, a társaság pénzügyi igazgatója elmondta, a cég azért döntött a visszavásárlás mellett, mivel a tőzsdei forgalmazás túl drágának bizonyult.
A kötvények visszavételét a júniusban felvett 35 milliárd forintos hitelből finanszírozzák.
(Világgazdaság: Kivezetik a Pannont a tőzsdéről, augusztus 18.)
*A svéd Ericsson a tervek szerint a jövőben legalább 20 milliárd svéd koronával csökkenti kiadásait.
Ezt Roland Klein, a vállalat kommunikációs igazgatója jelentette be korábban.
A napokban a svéd cég közölte, hogy októbertől átszervezik a vállalatot, hogy az képes legyen megfelelni a globális kihívásoknak.
Kurt Hellström, az Ericsson elnöke elmondta, hogy korábbinál is nagyobb hangsúlyt fektetnek az ügyfelek kiszolgálására, s igyekeznek hatékonyabban kihasználni az erőforrásokat.
(Népszabadság: Az Ericsson is karcsúsít, augusztus 21.)
*Meglepte az elemzőket az orosz Mobile Tele System második negyedéves 166,3 millió dolláros árbevétele, illetve 31,2 millió dolláros nyeresége.
A társaság részvényeinek 33 százaléka a Deutsche Telekom birtokában van.
(Magyar Nemzet: Meglepte az elemzőket, augusztus 18., Magyar Hírlap: Dinamikusan növekszik a Mobile Tele Systems, augusztus 21.)
*A múlt hónapban Kína a világ vezető mobil-piacává vált, bár az egy előfizetőre jutó forgalom lényegesen alacsonyabb az európainál.
Kínában a mobiltelefonnal rendelkezők száma júliusban 3,8 millió fővel bővülve elérte a 120,6 milliót.
487 ezerrel emelkedett júliusban az internet-felhasználók száma is, amely így elérte a 12,96 milliót.
(Napi Gazdaság: A legtöbb mobil-előfizető kínai, augusztus 21.)
*Az amerikai IDC piackutató jelentése szerint a következő négy év során több mint a kétszeresére nőnek az internet-hozzáférési szolgáltatásokból származó bevételek a négy éllovas közép-európai országban.
A jelentés szerint Magyarországon, Csehországban, Lengyelországban és Szlovákiában az idei évre jósolt 830 millió dollárról 2005-ig 1,9 milliárdra emelkednek az internet-szolgáltatásból származó bevételek.
(Magyar Nemzet: Internetes korszak Közép-Európában, augusztus 21.)
A héten publikált tőzsdei gyorsjelentések meglehetősen vegyes képet mutatnak.
A Matáv jelentése kellemes meglepetést jelentett a befektetőknek.
A távközlési vállalat jelentése már csak azért is kedvező, mert a számok is a társaság stratégiáját látszanak igazolni.
A gyorsjelentésből azonban az is kitűnik, hogy a Matáv hagyományos tevékenységének súlya csökken.
(Vasárnap Reggel: Csak két napig tartott a Matáv-csoda, augusztus 19.)
A hazai adatkommunikációs piac 60 százalékát a Matáv Rt. uralja - derül ki a BellResearch és a Think Consulting kutatásából.
A vállalatok 41 százaléka még ma is analóg vonalat használ.
Az adatkommunikációs piacon a PanTel 8,5, a V-Com 8,3, a GTS 2,4, a PSINet pedig 1,6 százalékos részesedéssel van jelen.
(Vasárnap Reggel: Elavult a vállalatok belső hírközlése, augusztus 19.)
*A Matáv jelenleg mintegy 80 távmunkást alkalmaz.
A leendő távmunkásokat tavasszal választották ki, akiket rövid oktatást követően foglalkoztatnak majd eképp.
Dr. Pálvölgyi Lajos, a Matáv távmunka projektjének vezetője szerint az eltelt hónap tapasztalatai alapján kedvezőek a visszajelzések mind a munkáltató, mind a munkavállalók részéről.
(Népszava: Támogatja a távmunkát a Matáv, augusztus 25.)
*A 10 főnél többet foglalkoztató cégek 69 százalékának van internet-hozzáférése.
A lefedettség a kisvállalatoknál 65 százalékos, míg a középvállalkozásoknál 81 százalékos, a nagyvállalatoknál pedig teljes a lefedettség.
A BellResearch és a Think Consulting felmérése szerint a vállalati internetes piac 70 százaléka három cég kezében összpontosul.
A piacvezető az Axelero 43 százalékkal, ezt követi a PSINet/Elender 14 százalékkal, s a GTS Datanet 13 százalékkal.
A nagyvállalati körben az Axelero részesedése 33 százalék, míg a GTS Datanet a piac 15, a PanTel/Euroweb pedig 7 százalékát mondhatja magáénak.
(Népszabadság: A cégek 70 százaléka a világhálón, augusztus 25.)
*A háborús macedón viszonyokról tudósító riportban olvasható, hogy a helybéli lakosok számára hónapok óta lényegében ingyenes a víz, a villany, a telefon.
Noha a számla megérkezik a szolgáltatóktól, a helyiek ezeket kidobálják.
Úgy tartják, hogy nem fognak fizetni azért, hogy a kormány a pénzből helikopterekről lövesse őket.
A cikk szerzője megjegyzi, hogy a helyi telefonszolgáltató többségi tulajdonosa a Matáv.
(Magyar Hírlap: Macedónia: egy ország meghasad, augusztus 25.)
*A lap információi szerint változások várhatóak a GTS Magyarország Kft. élén.
Az elképzelések szerint Pesti István vagy távozik a cégtől vagy olyan beosztást kap, ahol távol kerül az operatív döntésektől.
Pesti helyét az a Szathmáry Géza veheti át, aki korábban a társaságnál dolgozott, de az utóbbi időben a GTS lengyelországi vállalatánál tevékenykedett.
Pesti a GTS magyarországi, 1993-as megalakítása óta dolgozik a vállalatnál.
A társaság tavaly 8 milliárd forintos nettó árbevételt és 1,9 milliárd forintos adózott eredményt ért el.
Az idei első öt hónap teljesítménye alapján Pesti úgy véli, hogy az idei árbevétel mindenképpen meghaladja a 10 milliárd forintot.
(Napi Gazdaság: Változások a GTS élén, augusztus 25.)
*A lap információi szerint a Miniszterelnöki Hivatal Informatikai Kormánybiztossága által meghirdetett kormányportál-tender második körére öt pályázó maradt talpon, köztük egyetlen magyar résztvevőként a Selectrade Computer Kft. A kormányportál kialakítására vonatkozó ajánlatok 248 milliótól 575 millióig terjedtek.
A legdrágábban a Microsoft vállalná a munkát: 575 millióért, a legolcsóbb ajánlatot - 248 millióval - a debis IT Services Unisoftware Kft. tette.
Amennyiben a Selectrade nyerné meg a pályázatot, a hardverszállító a HP lenne, a hálózati szolgáltató pedig GTS Datanet.
(Magyar Hírlap: Egy magyar maradt állva a kormányportál-pályázaton, augusztus 25.)
*Ahogy világszerte, úgy hazánkban is folynak kutatások a mobiltelefonokkal kapcsolatban.
A Hírközlési és Informatikai Tudományos Egyesület Életünk és a mobiltelefon c. kötetben foglalta össze a készülékek használatával kapcsolatos tudnivalókat, kérdéseket.
A kötetből kiderül, hogy a készülékek sugárzásának veszélye a gyerekeknél fokozottan érvényes - több civil szervezet egyébként éppen ezért kérte a mobiltelefon-használat betiltását az általános- és a középiskolákban.
A Miniszterelnöki Hivatal erre egyelőre nem adott választ.
(Mai Lap: Mobiltelefon az iskolapadban?, augusztus 26.)
*A hongkonti Hutchison Whampoa távközlési befektető csoportnál pénteken cáfolták, hogy sürgősen el akarnák adni 3,47 százalékos részüket a brit-amerikai Vodafone távközlési vállalatból, és mintegy 4 százalékukat a Deutsche Telekomból.
Tegnap a cáfolat hírére több mint 7 százalékkal drágultak a Deutsche Telekom-papírok.
(Magyar Hírlap: Nem válik meg DT-papíroktól a Hutchinson, augusztus 25., Népszabadság: Optimista nyugati várakozások, augusztus 27.)
*Az EU brüsszeli bizottsága tegnap figyelmeztette a spanyol kormányt, hogy bírósági eljárást kezdeményez ellene, ha nem engedi meg, hogy a Telefónica, a domináns vezetékes távközlési szolgáltató megemelje a helyi hurok bérléséért a riválisoknak felszámított díjakat.
Madrid két hónapnyi időt kapott arra, hogy megmagyarázza, miért korlátozza a vezetékes piacon a versenyt.
Amennyiben a bizottság nem találja megfelelőnek a magyarázatot, az európai bíróság elé terjeszti az ügyet.
(Napi Gazdaság: Az EU perrel fenyegeti Madridot, augusztus 25.)
*A francia távközlési piacon minden eddiginél nagyobb árversenyt kíván megindítani a német U3.
A szolgáltató megjelenése azért is számít fontos dolognak, mert az eddig talpon maradt alternatív cégek szerint már olyan árakkal dolgoznak, hogy a távolsági és a nemzetközi hívások árát nincs hova csökkenteni.
Franciaországban több távközlési cég is indult, közülük azonban csak három nagy maradt állva: a svéd Tele2, a Vivendi-Universalhoz tartozó Cegetel és a Telecom Italia érdekeltségébe tartozó 9Telecom.
(Népszabadság: Francia telefontarifa-verseny, augusztus 25.)
*A japán Hitachi és a Toshiba világszerte 20-20 ezer dolgozó elbocsátást tervezi, amely lépést a félvezetők árának esésével indokolnak a cégek.
Első negyedéves veszteségei láttán már a Fujitsu is bejelentést tett hasonló terveiről, de az Infineon Technologies és a Motorola is közölte, hogy 5 ezer, illetve 30 ezer ember elbocsátásáról döntött.
(Világgazdaság: Elbocsát a Hitachi és a Toshiba, augusztus 27.)
*Lassan két éve, hogy a Matáv és saját, akkor 29,8, azóta már 59,6 százalékos tulajdonosa, a Deutsche Telekom megállapodott a magyar távközlési cég befektetői árazását azóta is befolyásoló Westel-opcióról.
A Westel Rt. 51 százaléka az alapítás óta a Matávé volt, 49 százalékkal pedig a US West, illetve ennek 1998-as felvásárlása után a MediaOne rendelkezett.
Utóbbi 1999 őszén adta el a DT-nek 2 milliárd dollárért magyar, lengyel és orosz mobiltelefon-érdekeltségét.
Az elemzők elég változatosan ítélték meg az opciót.
Kezdetben úgy vélték, az árazás reális, majd a távközlési szektor szárnyalása idején 3 milliárd dollárra taksálták a magyar mobilszolgáltatót és azért aggódtak, hogy mi lesz, ha a DT-nek már nem áll majd érdekében a lehívás.
Az 1999-es számítások szerint a Matáv hitelei a lehívás után sem érnék el a saját tőke 50 százalékát, ám a féléves gyorsjelentésből már az derül ki, hogy a Matáv 265 milliárdos hitelállománya a saját tőke 64 százalékára rúg és a lehívás nagyjából a saját tőkét meghaladó hitelállományt eredményezne.
(Napi Gazdaság: A Matáv még nem foglalkozik a lehívással, augusztus 31.)
*Holnaptól lép életbe az elektronikus aláírásról szóló törvény.
A Matáv mint az elektronikus aláírás egyik potenciális magyar hitelesítés-szolgáltatója a tervek szerint a jövő héten kezdeményezi a Hírközlési Főfelügyeletnél ilyen értelmű bejegyzését.
Stark Judit termékportfolió-csoportvezető tájékoztatása szerint az előzetes érdeklődés alapján várhatóan a Matáv elsősorban bankok, nagyvállalatok és elektronikus kereskedelmi cégek felé kezdi majd e-szignó szolgáltatását.
Az aláírást szabályozó törvény ma várhatóan kiegészül a szolgáltatáshoz szükséges rendeletekkel.
A Matáv szerint a minősített elektronikus aláírások hitelesítés-szolgáltatói piacán néhány cég fog majd versenyezni.
Szakértők korábban egymilliárd forint körülire becsülték azt az összeget, melyet hitelesítő cégnek be kell fektetnie az üzletbe.
A Matáv anyavállalatától, a Deutsche Telekomtól vette át a nemzetközi szabványokra épülő technológiát.
(Világgazdaság: E-szignó holnaptól, augusztus 31.)
*Az elektronikus kereskedelemről szóló törvénytervezet szerint a Miniszterelnöki Hivatal rendeletben szabályozhatná a domainnevekkel kapcsolatos előírásokat.
Az Internetszolgáltatók Tanácsa (ISZT) már a javaslat ellen is tiltakozik.
Mayer Erika, az ISZT jogi képviselője hangsúlyozta, hogy a domainbejegyzés eddig önszabályozó volt, az államnak nincs ellenőrző szerepe.
Mayer szerint a kérdést nem lehet egyetlen rendeletben szabályozni, hanem arra a jogalkotásról szóló törvénynek megfelelően törvényt kell alkotni.
(Magyar Hírlap: Állami felügyeletű domainnevek?, augusztus 31.)
*A BellResearch és a Think Consulting által nemrégiben kiadott infokommunikációs jelentés szerint minden tizedik hazai kis- és középvállalat interneten keresztül intézi nemzetközi telefonhívásait.
Az interneten bonyolított nemzetközi beszélgetések aránya eléri az összes kezdeményezett hívás 40 százalékát.
A hazai vállalatok 89 százaléka azonban nem él ezzel a lehetőséggel.
(Népszava: Interneten telefonálnak a magyar vállalatok, augusztus 31.)
*Csődbe ment a City Reach International, miután a vállalkozás nem jutott újabb finanszírozási forrásokhoz.
A társaság csődje még a tech-szektor nehéz időket megélt szakértőit is meglepte.
Az utolsó, 40 millió eurós tőkebevonást idén márciusban hajtotta végre a társaság, mely a CRI-t a rendelkezésére álló 131 milliós hitellel a szektor egyik legjobban eltőkésített vállalatává tette (saját tőkéje ekkor elérte a 258 millió eurót).
A CRI 10 milliárd forintból létesített budapesti adattárháza előkelő helyen szerepel azon létesítmények listáján, melyeket a CRI eladásával megbízott londoni KPMG jól értékesíthetőnek ítél.
A CRI Hungary a közelmúltban megállapodásokat kötött a Duna Elektronikával és a Synergonnal.
Ez utóbbi vállalat szakembergárdát biztosított volna a CRI infrastruktúráját igénybe vevő megrendelőknek.
Konkrét projekt azonban még nem indult, így veszteség sem ért senkit.
(Napi Gazdaság: Vevőt keres a KPMG a budapesti adattárházra, augusztus 31.)
*Stumpf István kancelláriaminiszter tájékoztatása szerint az Informatikai Kormánybiztosság 1,6 milliárd forint vissza nem térítendő támogatást nyújtott 3308 civil szervezetnek a Széchenyi-terv információs társadalom- és gazdaságfejlesztési programban kiírt pályázatán.
Stumpf szerint a pályázatok kiírásánál jól döntöttek, mert ilyen támogatásokkal lehet leküzdeni az informatikai világban a fejlettebb országokkal szembeni hátrányunkat.
A jövőben szeretnék a pályázatot megismételni, bővíteni, s főleg a pedagógusok számára nyújtanak majd kedvezményeket.
(Magyar Nemzet: Ősszel újabb pályázatot írnak ki, augusztus 31.)
*A Westel Mobil Távközlési Rt. közleményében tájékoztat a társaság szolgáltatásainak szeptember 1-jétől érvényes új díjszabásairól.
A Westel tarifáinak megállapításakor megkülönböztette a vezetékes hálózatok, vagy más mobilszolgáltatók hálózatainak hívását.
(Napi Gazdaság, Népszabadság, Magyar Hírlap: Új időszámítás a Westelnél, augusztus 31.)
*A Magyarországon hat évvel ezelőtt online játékok fejlesztésére alapított Uproar Kft. amerikai anyavállalatát, az Uproar Inc.-t 140 millió dollárért vásárolta meg a Vivendi Universal.
A világpiacon vezető, szintén amerikai Filside Inc. már a Vivendi tulajdonában van.
Egyes lapértesülések szerint a Vivendi évente 1-5 millió dollárt áldoz a két online-játék-gyártó cégének finanszírozására.
(Napi Gazdaság: A Vivendi megvette az Uproart, augusztus 31.)
*Japán ipari termelése júliusban 2,8 százalékkal esett vissza júniushoz képest.
A csökkenés különösen erőteljes volt a mobiltelefonok, a félvezetők és más információtechnológiai termékek gyártásában.
(Világgazdaság: Zuhanó japán ipari termelés, augusztus 31.)
*A Telekom Austria AG 35,5 millió eurós veszteséget produkált az idei év első felében, mely 58 százalékkal nagyobb hiányt jelent az egy évvel korábbinál.
Működési eredménye egyébként 16,2 százalékkal 128,6 millió euróra emelkedett, ám itt nem vették figyelembe a leépítések 18,3 millió eurós költségeit.
(Népszava: Veszteséges az osztrák TA, augusztus 31.)
*Az európai távközlési vállalatok még mindig viselik az UMTS-frekvencia-árverések kapcsán elköltött milliárdok következményeit.
Bár egyelőre még a 3G-hálózatok sem működnek, a technológiai nagyhatalmak már dolgoznak a 4G-hálózaton.
Az is valószínű azonban, hogy az európai kutatások nem haladnak majd túl gyorsan, hiszen a szolgáltatók már így is több százmilliárd dollárt fektettek az UMTS-hez hasonló harmadik generációs hálózatokba.
Elképzelhető, hogy a 3G késésének fő okát, a készülékek hiányát is sikerül majd elkerülni: a japán NTT DoCoMo és az amerikai Hewlett Packard tavaly írt alá együttműködési szerződést a készülékek kidolgozására vonatkozóan.
(Népszava: Vonalban a negyedik generáció, augusztus 31.)
A kedvezőtlen tőzsdei környezet miatt decemberre halasztják a lengyel TPSA 30 százalékos részvénycsomagjának értékesítését.
A vállalatban tavaly vásárolt üzletrészt egy, a France Télécom által vezetett konzorcium, mely egyben opciót is szerzett további 10 százalék megvásárlására.
Ettől azonban a konzorcium visszalépett, látva a TPSA-papírok árfolyam-zuhanását.
(Figyelő: Csúszik a TPSA-prviatizáció, HVG: Bokros teendő, 2001/35)
Magyarország felnőtt lakosságának 15 százaléka internetezik, s e körnek alig 8 százaléka vásárolt valamit az elmúlt fél évben a világhálón.
A GfK májusi felmérése szerint a hazai online vásárlások felének értéke 12,5 ezer és 49 ezer forint közé esik, egyharmada pedig alacsonyabb ennél.
(Figyelő: Magyarország felnőtt lakosságának, 2001/35)
Súlyos létszámleépítéseket jelentett be a Lucent Technologies.
A gyenge üzletmenet miatt a gyártó a már elbocsátott 10,5 ezer ember és a 8,5 ezer kényszernyugdíjazást választó dolgozó után további 17 ezer embertől válik meg.
A márciusban befejeződő elbocsátások után 57-62 ezren dolgoznak majd a Lucentnél.
(Figyelő: Súlyos létszámleépítéseket jelentett be, 2001/35)
Bár a Mol Rt. honlapja nem jeleskedik e-business megoldásokkal, a cég mégis élen jár az elektronikus üzletvitel beépítésében.
Az e-beszerzés Molnál futó kísérleti projektjéhez hozzátartozik a Marketline elektronikus piactéren való egyre erősebb jelenlét is.
Az Axelero Internet Rt., az Accenture, a Compaq, az SAP és az OTP Bank által üzemeltett piactéren az olajtársaság már végrehajtott egy több millió forintos beszerzést, s annak a lehetősége is felmerült, hogy részesedést szerez a piacteret üzemeltető társaságban.
(Figyelő: Kezdeti lépések, 2001/35)
A finn Elcoteq Network Corp. wroclawi üzemének termelését Pécsre telepítik át.
Az Ericsson mobilkészülék-megrendeléseinek elmaradása miatt a 600 millió euró törzstőkéjű Elcoteq Magyarország Elektronikai Kft. az első félévben 800 dolgozójától vált meg, s a második félévben további 250 embert bocsátanak el.
Az Elcoteq magyar leányvállalata tavaly 31,6 millió euró forgalom mellett 1,7 millió euró adózás előtti eredményt ért el.
(HVG: Bővíti pécsi üzemét az Elcoteq, 2001/35)
A napokban lemondott a UPC európai kábeltévé-szolgáltató elnök-vezérigazgatója, mely arra utalhat, hogy a vállalatnál nem tudtak úrrá lenni a terjeszkedés miatt keletkezett adóssággondokon.
Mark Schneider kilépése megállította a társaság részvényeinek zuhanását.
A kisrészvényesek ekkor már jó ideje hőbörögtek a cég veszteségei miatt, s azért is, mert a UPC-papírok értékük 90 százalékát vesztették el egy év alatt.
Schneider öt éve kerül az amszterdami vállalat élére, melyet 1995-ben 50-50 százalékos részvétellel alakított meg az amerikai United International Holdings, valamint a holland Philips médiaérdekeltsége.
Két év múlva az amerikai vállalat kivásárolta a Philipset, s az UIH utódcége ma 54 százalékos részvényese a UPC-nek.
A vállalat ma 17 országban van jelent, s kábelen 10,8 millió európai háztartásba jut el.
Szűcs László, a UPC Magyarország Kft. szóvivője elmondta, hogy az eddigi terjeszkedés és a fejlesztés miatt, melyek összköltsége 350 millió dollárra rúg, a UPC-nek Magyarországon sincs egyelőre üzemi nyeresége.
A kft.-nél nemrégiben 10 százalékos elbocsátást jelentettek be.
(HVG: Kábeltörés, 2001/35)
Szédületes karriert futott be az elmúlt néhány hónapban a Magyar Posta Rt. A 100 százalék állami tulajdonban lévő cég a postabanki részvénycsomag és a közbeszerzési eljárások elektronikus piacának megszervezésére szóló megbízás után megkapja a kormányzati és készenléti szervezetek - például a rendőrség, a katasztrófaelhárítás, a biztonsági szolgálatok, a tűzoltóság - rádiótelefonos hálózatának beruházói, üzemeltetői jogát.
A 11 milliárd forint jegyzett tőkéjű, 34 milliárd forint saját vagyonú MP a beruházás lebonyolítására új, 1 milliárd forintos alaptőkéjű céget hoz létre szeptember elején, amelyben a részvények 49 százaléka a Magyar Fejlesztési Bank Rt. (MFB) tulajdonába kerül.
Korábban, a szocialista többségű kormány versenyeztetés nélkül kívánta megvalósítani a beruházást, s a szolgáltató szerepére önjelöltként az állami többségű műsorszóró cég, az Antenna Hungária Rt. mellett a Belügyminisztérium és a Miniszterelnöki Hivatal is felsorakozott.
A Horn-kormány idején tervezett 18 milliárdos beruházási összeget ugyan az AH Rt. is felfelé módosította, ám a beruházási költségek mostani, további 15-20 milliárd forinttal megfejelt summájára sem a posta, sem a kormány nem szolgált eddig magyarázattal.
(HVG: Postára adják, 2001/35)
*A Matáv előfizetői az idén még nem számíthatnak a tavalyihoz hasonló - ideiglenesen bevezetett - tarifakedvezményre, mivel az első hat hónapban a tarifaemelkedés a megengedett 5-6 százalék körül volt.
A KSH adatai szerint a lakossági körben átlagosan 5,5 százalékkal nőtt a mobil és a vezetékes telefonálás díja.
A Matáv esetében idén februárban a hatósági áras szolgáltatások díja átlagosan 3,18 százalékkal nőtt, miközben a lehetséges drágulás felső határa 6 százalék volt.
A Matáv illetékese szerint a lakossági ügyfélkörben 5-6 százalék körül maradt az emelés mértéke.
Az idei telefontarifák megállapításakor a hírközlési hatóság eddig szokatlan helyzet elé állította a vezetékes szolgáltatókat: a megállapodás szerint ugyanis, ha éves szinten az előfizetők 12,5 százaléka nem tér át a kisfogyasztói díjcsomagra, akkor az így keletkezett többletbevételt a cégeknek az év végén vissza kell szolgáltatniuk az előfizetőknek.
A Matáv illetékese az eddigi tendenciák tudatában nem tartja elképzelhetőnek, hogy ez a helyzet előáll.
(Napi Gazdaság: A megengedett szint alatt a távközlési díjak, szeptember 1.)
*Szeptember 1-jén lépett életbe az elektronikus aláírásról szóló törvény, mely a hitelesített e-aláírások elfogadásának és működésének feltételrendszerét teremti meg.
A törvény háromféle biztonsági fokozatú aláírást különböztet meg.
A hitelesítés-szolgáltatás megkezdéséhez szükséges regisztrációs dokumentációt a Hírközlési Főfelügyelethez kell beadni.
A digitális aláírás elterjedésétől szakértők az elektronikus kereskedelem és az internetes pénzügyi szolgáltatások fellendülését várják.
A hitelesítés-szolgáltatókra egyébként azért van szükség, mert az e-aláírások önmagukban nem bizonyítják feltétlenül az aláíró személyazonosságát.
Több cég is jelezte, hogy meg kívánja indítani hitelesítés-szolgáltatását.
A Matáv Rt. már elkészítette a komplett csomagot, melynek révén bármikor készen áll a szolgáltatás megkezdésére.
A szolgáltatást szintén tervezi a NetLock Kft., mely 5 éve végez hazánkban tanúsítvány-szolgáltatást.
(Népszava: Már működik az elektronikus aláírás, szeptember 3., Magyar Hírlap: Három szolgáltató hitelesíti az e-szignót, Népszabadság: Mától él az elektronikus aláírás, szeptember 1.)
*A felhasználók többsége szerint az internetezés tévékábelen a leggyorsabb.
Budapesten az Axelero Rt. a MatávKábelTV Kft. hálózatán kínál internet-hozzáférést.
A drágább csomagnál egyszerre öten szörfölhetnek, s nyolc címen e-mailezhetnek.
A csomagok közül a legolcsóbb 9990, a legdrágább 31 250 forintba kerül havonta.
A fővárosban jelen van a UPC Magyarország Kft. is, amely Chello márkanév alatt nyújt internetes szolgáltatást.
A UPC 512 kbps sebességet ígér az előfizetőknek, a szolgáltatás havi díja 10 900 forint.
A harmadik fővárosi szélessávú szolgáltató a TVNET Kft., mely 10 forintos havidíjért nyújtja szolgáltatását, ám a belépési ár 48 ezer forint.
(Népszabadság: Internetezés - kábeltévén, szeptember 3.)
*A Westel Rt. szeptembertől mind havidíjas, mind pre-paid csomagjainál módosítja tarifáit.
Az új díjrendszerben csökken a vezetékes hálózatokba indított hívások díja, melyek más mobilhálózatok hívásánál is olcsóbbak lesz.
A havidíjas előfizetéseknél változik a csúcsidő, mely az eddigi reggeli 6 óra helyett 7-kor kezdődik majd.
(Népszabadság: Új tarifák a Westelnél, szeptember 1.)
*Pesti István, a GTS Magyarország Kft. korábbi vezérigazgatója szeptember 1-jétől a vállalat country managereként üzletpolitikai kérdésekkel foglalkozik majd.
A vezérigazgatói posztot Szathmári Géza veszi át.
(Napi Gazdaság: A GTS Magyarországnál marad Pesti István, szeptember 1.)
*Egy, a friss diplomások leendő munkahelyként szóba jöhető cégekről alkotott véleményét összegző felmérés tanúsága szerint a munkahelyválasztáskor a fizetés a legfontosabb szempont, ám a munkakörülmények sem elhanyagolhatóak.
A Közgazdászhallgatók Nemzetközi egyesületének felmérése szerint a munkaadó vállalatok kedveltségi rangsora összefügghet az ismertséggel is, a két lista első 15 helyén nagyjából ugyanazok a vállalatok osztoznak.
A pénzügyi és számviteli területét a hallgatók 40 százaléka választaná, a k+f, a műszaki és informatikai terület ennél kevésbé bizonyult népszerűnek.
(Világgazdaság: Népszerűek az ismert cégek, szeptember 3.)
*Internet-hozzáférést és elektronikus bankolási lehetőséget is tartalmaz az az új PC-vásárlási akció, melyet a Compaq, az OTP és az Axelero indít hétfőn.
A PC-csomagot egy egyszerűsített hitelbírálati eljárással, hároméves részletre kínálják a vállalatok.
A kölcsön összege 100 ezer és 194 ezer forint közötti lehet 39 ezer forintos kezdőrészlet befizetése mellett.
Az akció kapcsán Stumpf István kancelláriaminiszter úgy nyilatkozott, hogy az internet elterjesztése hazánkban csak az állam, a szolgáltatók és a gyártók összefogásával valósulhat meg.
(Népszabadság: Kedvezményes PC-akció indul, szeptember 1.)
*Az IMF recessziós esélylatolgatása nyomán keletkezett félelem a világ tőkepiacain is érezhető már.
A hazai börze helyben járása ennek fényében akár helytállásként is felfogható.
A Matáv már jó ideje gyengélkedik a budapesti parketten.
A távközlési társaság e hónapban dönt arról, hogy opciós jogával élve megvásárolja-e a Westel Rt. 49 százalékát, mellyel 100 százalékra emelkedik tulajdonrésze a mobilszolgáltatóban.
A Westel nyereségessége már önmagában elegendő volna az opció lehívására, ám az opciót biztosító DT a Matáv 58 százalékos tulajdonosa, így mindkét oldalon döntő szava lehet az ügyletben.
(Magyar Nemzet: Az IMF recessziótól tart, szeptember 3.)
*A Synergon Rt. nyerte el a Miniszterelnöki Hivatal Informatikai Kormánybiztossága által kiírt tendert, így a társaság szakmai részvételével készül el az első közigazgatási e-learning tananyag.
E fejlesztés révén a MeH köztisztviselői e-learninges módszerek segítségével készülhetnek fel a köztisztviselői alap- és szakvizsgára - adta hírül a Synergon.
A MeH által támogatott közigazgatást érintő e-oktatási rendszer kapcsolódik az eKormányzat kialakításához és a Széchenyi tervhez.
A megbízás volumenét megfigyelők 10 millió forint körülire taksálják.
(Napi Gazdaság: Tendert nyert a Synergon, szeptember 1.)
*Macedóniában jelenleg tűzszünet van, az országban 3500 NATO-katona vigyáz a rendre, s a nyugalomra.
A macedóniai állapotokról szóló riport szerzője a cikkben megemlíti, hogy egy este magyarokkal találkozott, akik a Matáv tulajdonában lévő helyi távközlési vállalatnál dolgoznak.
Az albán UCK fegyveresei két dolgozójukat ejtették túszul, amikor az albán falvakban javították a vezetékeket.
A távközlési vállalat kilátásba helyezte, hogy kikapcsolja a környéken a telefonszolgáltatást, ha nem engedik szabadon a szerelőket.
(Magyar Nemzet: A Balkán mintaállama az erőszak útjára lépett, szeptember 1.)
*A holland KPN Telecom több mint 20 százalékot zuhant az amszterdami börzén miután bejelentette, hogy a vállalat mégsem egyesül a Belgacommal.
A KPN hitelbesorolása az összes európai távközlési monopólium közül a legrosszabb.
(Magyar Hírlap: Nagyot zuhant a KPN, szeptember 3.)
*A legnagyobb európai internet-szolgáltatónak számító T-Online 2004-re akar nyereséges lenni EBITDA-mutatóját tekintve.
A Deutsche Telekomhoz tartozó vállalat adózás előtti vesztesége a második negyedévben 56,9 millió euró volt, 14 százalékkal kevesebb, mint az első negyedévben.
A vállalat forgalma 539 millió euróra emelkedett az egy évvel korábbi 353 millióról.
(Magyar Hírlap: Bizakodó T-Online, szeptember 3.)
*A Deutsche Telekom árfolyama két és fél éve nem látott mélységbe süllyedt, miután a Deutsche Bank a Hutchinson Whampoa megbízásából 35,5 millió darab DT-részvényt dobott piacra.
A DT piaci értéke alapján a második legnagyobb európai távközlési vállalat a brit Vodafone után.
A német cég kurzusa jelenleg az 1998. februári szinten mozog.
(Magyar Hírlap: DT-dömping a tőzsdéken, szeptember 3.)
*Szocialista képviselők szerint azért sürgős a Tetra-rendszer kiépítése, mert az idén még megkerülhető a közbeszerzési eljárás.
Dávid Ibolya igazságügy-miniszter szerint a Magyar Posta leányvállalatának most még nem kell közbeszerzési eljárással kiválasztania beszállítóját, ám jövőre megváltozik a közbeszerzési törvény, és akkor ez már kötelező lenne.
Molnár Gyula, Podolák György és Juhász Ferenc szocialista képviselők három hete fordultak kérdéssorozatukkal a kormányfőhöz, a közlekedési miniszterhez és az igazságügy-miniszterhez, s azt firtatták, hogyan határozták meg a Tetra-rendszer kiépítésének költségeit.
Fónagy János közlekedési miniszter azt a választ adta, hogy a beruházásról az új vállalat dönthet.
Miután a cég az MFB és a Magyar Posta tulajdonában van, a tárcának nincsenek tulajdonosi jogai.
A szocialista képviselők azt is kifogásolták, hogy a rendszerépítésre korábban szánt 20-25 milliárd forintos keret helyett a kormány 51 milliárdos költségvetést hagyott jóvá.
Molnár Gyula azt is érdekesnek találta, hogy a Magyar Posta vezetői hallgatják meg a beszállítói posztra jelentkező vállalatokat, noha a közlekedési miniszter azt írta a kérdésekre adott válaszában, hogy a kiépítésért egyedül az új vállalat, illetve annak igazgatósága felelős.
(Népszabadság: Tetra: az idén még kikerülhető a közbeszerzés, szeptember 1.)
*Az idei év első felében 2000. azonos időszakához képest 14 százalékkal 6,07 milliárd euróra nőtt a France Télécom EBITDA-nyereség.
Bár a francia vállalat szeptember 6-án akarta közölni az adatokat, egy hiba folytán a tavalyi első félévi kimutatáshoz a legfrissebb adatokat is hozzákapcsolták, s a párizsi börzén ennek fényében kezdték el vásárolni az FT papírjait, így nem maradt más, mint nyilvánosságra hozni az első féléves eredményeket.
A cég egyes részlegei közül az Orange mobilszolgáltató teljesített a legjobban, nyeresége 102 százalékkal 1,63 milliárd euróra emelkedett.
A csoport internet-szolgáltatója, a Wanadoo egy évvel korábbi 57 milliós vesztesége az első félévben 54 millióra csökkent.
(Napi Gazdaság: Javított nyereségén a France Télécom, szeptember 1., Világgazdaság: France Télécom: botrányos e-mail, szeptember 3.)
*Az elmúlt hetekben kudarcot vallott Csehországban az UMTS-licencek értékesítésének kísérlete, ezért a Zeman-kormány hajlandó volt mérsékelni a koncesszió árát.
A cseh kormány eredetileg összesen 20 milliárd korona bevétellel számolt az idei költségvetés összeállításakor, ám a három cseh mobilszolgáltató, a Cesky Mobil, az EuroTel és a Paegas sokallotta ezt.
A kormány elé terjesztett új dokumentum már csupán 10 milliárd korona bevétellel számol.
(Napi Gazdaság: Olcsóbb lesz a cseh UMTS-i licenc?, szeptember 3.)
*Egy évre is elmehetnek szabadságra a Siemens német konszern mobiltelefonokat gyártó üzemének dolgozói.
Bár a munkásokat nem bocsátják el, fizetésüket bizonyos mértékben csökkentik.
Az egy évnyi fizetett szabadságra az eredeti bér 20 százalékát fizeti a vállalat.
(Népszabadság: Hosszú Siemens-szabadság, szeptember 3.)
*Júniusban 10 éve nem látott mértékben, 5,4 százalékkal esett vissza éves szinten a finn ipari termelés.
A csökkenés azzal magyarázható, hogy a globális gazdasági lassulás miatt gyengül a finn termékek iránti külföldi kereslet.
Júliusban a Nokia által vezetett elektronikai ipar kibocsátása éves összevetésben 19 százalékkal esett vissza.
(Napi Gazdaság: Visszaesett a finn ipari termelés, szeptember 1.)
*A BÉT részvényindexe tegnap 240,77 ponttal csökkent, s a napot 5747,75 ponton fejezte be.
A legélénkebb a Matáv kereskedése volt, a távközlési papír kurzusa 558 forintig zuhant napközben.
A részvény 7,1 százalékkal csökkenve 571 forinton fejezte be a kereskedést.
A nap végén az Antenna Hungária részvényeit már 1825 forintért is meg lehetett vásárolni.
(Világgazdaság: Erős gyászban, Napi Gazdaság: Kinyitott a tőzsde, zuhantak az árfolyamok, szeptember 13.)
*A Matáv kapta meg elsőként a távközlési piacon azt a minőségtanúsítványt, amely igazolja, hogy a társaság koncessziós távközlési szolgáltatásai megfelelnek a koncessziós szerződésben meghatározott szolgáltatás-minőségi követelményeknek.
(Magyar Nemzet: A Matáv kapta meg, szeptember 13.)
*A lap munkatársa tegnap este hiába hívta a Matáv Tudakozó Pluszt.
A Mai Lap információi szerint az épületben bombariadó volt.
A hírt később megerősítette Szentendrei Andrea, a BRFK kommunikációs osztályának munkatársa.
A Petőfi Sándor utcai épületben a tűzszerészek nem találtak bombát.
(Mai Lap: Mi a bomba?, szeptember 13.)
*Negatív változások figyelhetőek meg Macedónia makrogazdasági mutatóiban, s az ország GDP-je a tartóssá vált polgárháborúban várhatóan visszaesik.
A Matáv féléves gyorsjelentésében a MakTel jó teljesítménye kellemes meglepetés volt.
Nagy Gábor, a Matáv stratégiai osztályvezetője elmondta, hogy a kialakult helyzetben természetesen továbbra is magas Macedónia országkockázata, de a telekommunikációs szektorban nem tapasztalhatóak drámai változások.
Nagy úgy véli, hogy a MakTel továbbra is megtartja 50 százalék feletti EBIDTA-marginját.
A Matáv 86,5 százalékos tulajdonos abban a Stonebridge konzorciumban, amely annak idején megszerezte a MakTel 51 százalékos tulajdonrészét.
(Világgazdaság: Tartja magát a MakTel, szeptember 13.)
*Távozott posztjáról Szalay Péter, a Motorola Magyarország ügyvezető igazgatója.
A mobiltávközlési eszközöket gyártó vállalat magyarországi érdekeltségét jelenleg megbízott ügyvezetőként Galambos József irányítja, aki korábban a társaság kormányzati kapcsolatokért felelős részlegét vezette.
(Világgazdaság: Új vezér a Motorolánál, szeptember 13.)
*A Légiforgalmi és Repülőtéri Igazgatóság tájékoztatása szerint szerda déltől enyhítettek a repülőtérre belépők átvizsgálásának szigorán, s nem vizsgálnak át minden utast és poggyászt, csupán szelektív ellenőrzést végeznek.
A Matávnál kedden délután megnőtt a nemzetközi hívások száma, amely átmeneti fennakadásokat okozott.
Az Egyesült Államokba irányuló hívások megtízszereződtek, az európai forgalomban pedig 20-40 százalékos növekedést regisztráltak.
Kiss Lajos, a hálózatvezérlő központ vezetője szerint kedd éjfélig a nemzetközi forgalom a négyszerese volt a szokásosnak.
(Népszabadság: Torlódó telefonhívások, szokásos kereskedelmi forgalom, szeptember 13.)
*Információk szerint az AOL Time Warner ajánlatot tett az AT&T Corp. kábeltévés részlegére. Az érdekeltségek egyesülése után az AT&T 60 százalékos részesedéssel rendelkezne a létrejövő vállalatban.
Az kétséges, hogy a versenyhatóságok jóváhagyják-e az ügyletet, hiszen az AT&T egyben az ország legnagyobb internet-szolgáltatója és a kábeltévés programok, filmek gyártása terén is piacvezető.
(Napi Gazdaság: AZ AOL és az AT&T összeolvasztja a kábelüzletágát?, szeptember 13.)
*A magyar-amerikai gazdasági kapcsoltok alakulását nem befolyásolják az Államokban végrehajtott terrorcselekmények.
Az amerikai multinacionális vállalatok magyarországi leányvállalatai tegnap körlevelet kaptak a tengerentúlról az anyavállalattól, amelyben felszólították itteni alkalmazottjaikat, vezetőiket a napokban tervezett külföldi tárgyalások és légi utazások elhalasztására.
(Világgazdaság: Alig sérültek a gazdasági kapcsolataink, szeptember 13.)
*A vadászrepülők bérlésével kapcsoltban a svéd állam 130-140 milliárd forintos ajánlata a 105 százalékos ellentételezés miatt válhatott a legkedvezőbbé.
Az érintett vállalatok magyar üzleti tevékenységének több mint kétharmada, 450 milliárd dollár volt eddig elismerhető, de a szerződéskötés időpontjában a kötelezettség újraindul.
Hazánkban egy 1999-es kormányrendelet értelmében minden, egymilliárd forint feletti állami katonai importbeszerzésnél a pályázóknak legalább a szerződés összegének megfelelő ellentételezést kell vállalniuk.
Az Ericsson távközlési berendezésgyártó várhatóan egyötödrészt képvisel a Grippen-ügylethez kötődő ellentételezésből, a cégbe eddig befektetett több mint 20 milliárd forint nem ezzel összefüggő beruházás - mondta el Fodor István.
(Világgazdaság: Fejlesztésre kész svédek, szeptember 13.)
*Richard Branson brit milliárdos megválik egyes cégeitől, mert a vállalkozóguru ezzel akarja erősíteni mobilkommunikációs vállalatait az amerikai és az ázsiai piacon.
Branson szóvivőjének tájékoztatása szerint a cégcsoport az amerikai Sprint Corp. mobilszolgáltatóval tárgyal arról, hogy az Egyesült Államokban is kiépül a Virgin Mobile teljes hálózata.
Egyes szakértők szerint a Virgin brit földön is bővíteni kívánja mobilhálózatát.
(Világgazdaság: Eladó Virgin-részek, szeptember 13.)
*Új vezérigazgatója van az Első Pesti Telefontársaságnak Lipp István személyében.
Lipp 1973-ban a Magyar Postánál kezdett dolgozni, majd a vállalat három részre szakadását követően a Matáv marketing-osztályvezetője, majd nem sokkal később kereskedelmi igazgatója lett.
(Világgazdaság: Új vezérigazgatója van, szeptember 13.)
*Pesti István szeptembertől a GTS Magyarország és a GTS-DataNet Távközlési Kft. countrymenedzsere, ezt megelőzően a vállalat ügyvezetői igazgatói, valamint a GTS Közép-európai Holding vezérigazgató posztját töltötte be.
Pesti korábban a Montana Informatika Kft. ügyvezető igazgatóhelyettese volt.
(Világgazdaság: Pesti István, szeptember 13.)
*Az 1998-as választások előtt a Fidesz-MPP élt először a telefóniában rejlő lehetőséggel a választási kampány idején, amikor Orbán Viktor és Deutsch Tamás kampánybeszédét hallgathatták meg azok, akik nem titkosították telefonszámukat.
Az SZDSZ most bejelentette, hogy az sms-t felhasználják majd kampányuk során.
Az MSZP úgy döntött, hogy nem kíván befurakodni az emberek magánéletébe, s nem kívánnak telefonos kampányt folytatni.
(Mai Lap: Telefonkampány, szeptember 13.)
Szeptember 7-én az informatikai kormánybiztosság nyilvánosságra hozta az internetes kormányportálra kiírt tender nyertesét.
A közbeszerzési eljárás keretében lebonyolított pályázatot az IBM Magyarország Kft. nyerte meg, amely vállalat 408 millió forintos ajánlatot nyújtott be.
(Számítástechnika: Nyert az IBM, 2001/37)
Októbertől a Nemzeti Információs Infrastruktúra Fejlesztési Program hálózata csatlakozik a GEANT pán-európai kutatási-oktatási hálózathoz - annak a szerződésnek értelmében, amelyet az Oktatási Minisztérium NIIF Irodája írt alá a közbeszerzési tender két nyertesével, a Matáv Rt.-vel és a V-Com Rt.-vel.
A megállapodás értelmében 2001. december közepéig a hazai egyetemek, főiskolák, kutatóintézetek, könyvtárak és múzeumok közel 400 ezer felhasználója fér hozzá a 2,5 Gb/sec sebességű hálózathoz.
A Matáv Budapest és hat egyetemi város között építi ki a hálózatot.
A Matáv a WDM kapcsolaton kívül 155 Mb/sec kapcsolattal közvetlenül is összeköti a hat vidéki egyetemet.
A teljes Matáv-szolgáltatás havi bruttó 12,3 millió forintba kerül.
(Számítástechnika: Optikai internet, 2001/37)
Májusban fogadták el az elektronikus aláírásról szóló törvényt, sszeptember 1-jétől indíthatnak aláírás-hitelesítési szolgáltatást a vállalatok.
E szolgáltatás feltételei sok céget érdekelnek, de szolgáltatási kérelmet eddig csak a NetLock Kft. nyújtott be, amely már több évbe foglalkozik a témával.
Esélyes még erre a Matáv is, amely még vár egy ideig, de információk szerint legkésőbb szeptember 14-én benyújtja regisztrációs kérelmét.
Az e-aláírás első kereskedelmi felhasználói várhatóan a bankok lesznek, erre utal az is, hogy a Matáv az első pilotrendszert a Kereskedelmi és Hitelbanknak fejlesztette ki.
(Számítástechnika: Érvényes az e-szignó, 2001/37)
Az EQNet Rt. virtuális internet-szolgáltatót 1999-ben hozták létre magyar magánszemélyek abból kiindulva, hogy a piacon nemzetközi háttér nélkül nehéz a klasszikus szolgáltatói modell szerint elindulni.
A cég alapítói meg akarták spórolni az infrastruktúra kiépítésének költségeit, ezért a PSINet Hungarytól béreltek kétszer 34 Mb-nyi hálózati kapacitást.
Az elmúlt években az EQNet főleg a bérelt vonali szolgáltatói piacra összpontosított, s közel 100 ügyfelet gyűjtött.
Fogoly Lajos elnök-vezérigazgató tájékoztatása szerint a vállalat a jövőben szolgáltatási portfolióját kívánja bővíteni, s ADSL-alapú rendszereket kíván üzembe állítani.
(Számítástechnika: Internetszolgáltató, hálózat nélkül, 2001/37)
Augusztus 28-án a Fővárosi Közgyűlés tulajdonosi bizottsága engedélyezte a BKV informatikai rendszerének működtetésére kiírt pályázat lezárását.
A BKV informatikai ágazatának működtetésére beérkezett két pályázatból - az egyiket az EDS Magyarország, a másikat a debis IT Services Unisoftware adta be - a bizottság a debis ajánlatát fogadta el.
Az üzlet értékét a BKV csak a szerződés megkötése után hozza nyilvánosságra.
(Számítástechnika: Zöld lámpa a debisnek, 2001/37)
Mallász Judit jegyzetében úgy véli, hogy a még monopolhelyzetben lévő Matáv tarifái tekintetében "jól megnyomta a ceruzát", miközben az előfizetőknek nincs mit tenniük, hiába sokallják a számlát.
A hazai távközlési piac azonban most elérkezett a verseny kapujához, s az év végén megszűnik a Matáv monopóliuma.
A Matáv nemrégiben vezette be az este és hétvégén érvényes 4,50 forintos percdíjakat, a szerző szerint azonban kérdés, hogyan hat mindez a verseny jövőbeni alakulására.
E kérdésben a közelmúltban vita robbant ki egy alternatív szolgáltató és a Matáv között.
A Matáv azzal érvel, hogy árai teljes mértékben fedezik költségeit, azok nem akciós árak, s a Hírközlési Főfelügyelet is jóváhagyta őket.
(Számítástechnika: Árprés?, 2001/37)
Az AT&T Globális Hálózati Szolgáltatása révén biztonságos, megbízható hozzáférést nyújt ügyfelei részére az internethez és az AT&T adathálózatán kialakított virtuális magánhálózatukhoz, akkor és ott, ahol arra szükségük van.
A globális mobilelérés lehetőségét Magyarországon a Pannon GSM biztosítja az AT&T ügyfeleinek.
(Számítástechnika: Globális hozzáférés helyi tarifával, 2001/37)
A Nemzetközi Távközlési Unió, azaz az ITU weblapján hazánk világhálós helyzetét taglaló, ingyenesen letölthető esettanulmány található.
A cikk ennek a tanulmánynak a megállapításait foglalja össze.
(Számítástechnika: Így látja az ITU, 2001/37)
*Straub Elek, a Matáv elnök-vezérigazgatója bejelentette, hogy a társaság lehívja tulajdonosától, a Deutsche Telekomtól a két Westel-társaság 49-49 százalékának megvételére kapott opcióját.
A vételár, amelyet még tavaly októberben rögzítettek, 885 millió dollár.
Mint ismeretes, a Matáv már 51 százalékos részesedéssel rendelkezik mindkét társaságban.
A mobilcégek megvásárlása megerősítheti a Matáv egyre nehezebbé váló helyzetét a liberalizáció előtt álló piacon.
A Matáv adósságállománya a féléves adatok szerint eléri a 265 milliárd forintot.
A társaság igazgatósága egyhangúlag döntött a lehívás mellett.
Az opció árazása kapcsán Straub emlékeztetett a KPN-Telenor ügyletre, amelyben a Telenor a Pannon-csomagért előfizetőnként 1030 eurót fizetett.
Ezzel szemben a piacvezető mobilszolgáltatóban a Matávnak olcsóbban sikerült növelnie részesedését.
Sugár András, a Westel vezérigazgatója elmondta, hogy a legfrissebb adatok szerint 2 millió 162 ezer előfizetőjük van.
(Napi Gazdaság: A Matáv lehívta a Westel-opciót, Világgazdaság: A matávé a teljes Westel, Mai Blikk: Begvette a Matáv a Westelt, Magyar Hírlap: A Matávé lesz a két Westel, Népszabadság: A Matávé a két Westel-cég, Magyar Nemzet: A Matáv lehívja a Westel-opciót, Népszava: Lehívja a matáv a két Westel-opciót, Metro: Lehívja a matáv a két Westel-opciót, Magyar Tőkepiac: Értesítés a Westel 49%-ára vonatkozó Matáv vételi opció lehívásáról , szeptember 26.)
*Egyre világosabban körvonalazódik a kormány postával kapcsolatos stratégiája: az elmúlt években rendre a csőd szélén táncoló céget nem kívánják privatizálni vagy a költségvetésből rendszeresen támogatni, inkább komoly megrendeléseket juttatnak neki.
Szakértők szerint a Postabank átadásával, az 51 milliárdos kormányzati Tetra kommunikációs rendszer és az elektronikus közbeszerzési piac kiépítési jogával a kormány legalább megkétszerezte a 36 milliárdos saját tőkéjű állami tulajdonú vállalat értékét.
Egy múlt héten nyilvánosságra került postai dokumentum szerint külön intézkedések nélkül 4,102 milliárdos vesztesége lesz a postának év végén, de a bevételek növelése és a költségek csökkentése mellett is 1,347 milliárdra szorítható le a veszteség.
(Népszava: Informatikai szerepben a posta, szeptember 26.)
*A jövő év elején újabb 510 iskola csatlakozhat a Sulinet hálózatra, s ezzel 2300 fölé emelkedik a hálóra kapcsolt oktatási intézmények száma.
A PSINet Magyarország Kft. internet-szolgáltató és a programban alvállalkozóként részt vevő MatávCom a hálózat kapacitásának bővítése mellett növeli a hozzáférések számát is.
(Népszava: Számítógép pedagógusoknak, szeptember 26., Magyar Hírlap: Bővül és gyorsul a Sulinet hálózata, szeptember 26., Világgazdaság: Egybeolvadhat a Hungarnet és a Sulinet, szeptember 26.)
*Az Antenna Hungária Rt. és a Minor Rendszerház Rt. hivatalosan is bejelentette, hogy informatikai rendszerek üzemeltetésére 50-50 százalékos részesedéssel outsourcing-céget alapít.
Koczkás László, a társaság vezérigazgatója elmondta, hogy a szolgáltatás informatikai hátterének megteremtésére egy éven belül 98 millió forintot fordítanak.
Az Antenna Multimédia telekommunikációs kapacitását, országos szervízhálózatát, valamint számítástechnikai berendezéseinek egy részét viszi az új társaságba.
Hegedűs István, az AH vezérigazgató-helyettese közölte, hogy a társaság törekvése, hogy az alaptevékenységbe nem tartozó vállalkozásait kiszervezze, s versenypiaci körülmények közé vigye.
(Napi Gazdaság: Rendszerüzemeltetéssel foglalkozik az Antenna Hungária és a Minor új cége, szeptember 26.)
* Elemzők szerint az ÁPV Rt. 44 milliárdos költségvetési többlettámogatásának egyik oka lehet, hogy a vagyonkezelő lemondott több privatizációs ügylet - így az Antenna Hungária magánosításának - idei teljesüléséről.
Az AH privatizációjával utoljára július 9-én foglalkozott a kormány.
Úgy tudjuk, ekkor nem emeltek elvi kifogást az ÁPV Rt. azon terve ellen, amely a cég eladását kizárólag szakmai befektetővel látta megvalósíthatónak, úgy, hogy többségi részesedés eladására kerül sor.
Az ÁPV Rt. a kabinet várt döntéséig folyamatosan kapcsolatban áll a potenciális befektetőkkel.
Eközben a korábban szinte biztos befutónak látszó Vivendi elnök-vezérigazgatója, Jean-Marie Messier augusztus végén úgy nyilatkozott, hogy Franciaországon kívül már nem terveznek felvásárlást.
Igaz ennek némiképp ellentmond, hogy azóta Lengyelországban volt Vivendi-akvizíció.
A cég magyarországi vállalata mindenesetre sem a párizsi nyilatkozatot, sem a vagyonkezelőtől származó, a tárgyalásokra vonatkozó híreket nem kívánta kommentálni.
A nyáron Polányi Sándor vezérigazgató ugyanakkor még úgy nyilatkozott, hogy hosszú ideje nem folynak egyeztetések a cég és a vagyonkezelő között.
A privatizáció körüli csend legkevésbé az AH-nak kedvez.
László Géza, elnök-vezérigazgató korábban többször jelezte, hogy a nyáron felvett jelentős hitelekkel a cég az idei évet még finanszírozni tudja, ám friss tőke hiányában a jövő esztendő elejétől stratégiai fejlesztésekről kell lemondania.
(Világgazdaság: Kérdőjelek az Antenna körül, szeptember 26.)
*A Telecom Italia befektetői nyomásra a közelmúltban új stratégiával volt kénytelen előállni.
Az Olivetti anyaholdinggal együtt a társaság adósságállománya összesen 42 milliárd euróra rúg.
Az új stratégiát jövő csütörtökön ismerteti a TI vezetése.
(Világgazdaság: Visszavonhat a Telecom Italia, szeptember 26.)
*A legtöbb szakértő szerint elkerülhetetlen a recesszió az Egyesült Államokban, ám sokak szerint ezt igen erőteljes fellendülés fogja követni.
Közgazdászok azt vallják, ha két egymást követő negyedévben zsugorodik a gazdaság, akkor recesszióról beszélhetünk.
Az amerikai GDP már az év második negyedében is éppen hogy elkerülte a csökkenést a 0,2 százalékos növekedéssel.
Ugyanakkor egyes elemzők szerint már júniusban megkezdődött a hanyatlás.
Nemcsak az állam, hanem idővel az üzleti körök is pénzt pumpálnak a gazdaságba, hiszen szükség lesz például a távközlési eszközök és az információs hálózatok fejlesztésére is.
(Világgazdaság: USA: jövő nyáron lehet a fordulat, szeptember 26.)
*Az amerikai támadás óta vállalatok világszerte 20 nagy, összesen mintegy 15 milliárd értékű akvizíciót mondtak vissza.
Így állt el a Cesky Telecom cseh távközlési vállalat az Eurotel mobilszolgáltató még hiányzó, 49 százalékos üzletrészének 1,5 milliárd dollárért való megvételétől.
(Napi Gazdaság: Nagy felvásárlások hiúsultak meg, szeptember 26.)
*A Hírközlési Főfelügyelet tavalyi pénzforgalmi bevétele 9,625 milliárd forint volt, amely 27 százalékkal haladja meg az egy évvel korábbit.
A bevételek mintegy 85 százalékát a frekvencia- és az engedélyezési bevételek adták. (Világgazdaság: HíF: tavaly 27 százalékkal nagyobb bevétel, Népszava: HíF: tavaly 27 százalékkal nagyobb bevétel, szeptember 26.)
*Egy egyszerű, s viszonylag olcsó berendezés segítségével a német rendőrség le tudja hallgatni a bűnözők mobiltelefon-beszélgetéseit.
A terrorizmus elleni harcban is bevethető berendezés szakértők szerint hazánkban is működhet.
A német rendőrség által használt berendezés 100 ezer márkába, vagyis mintegy 13 millió forintba kerül.
(Népszabadság: Eltérített mobilhívások, szeptember 26.)
*Az Euroexpert Holding Rt. távkönyvelési ASP rendszert fejlesztett ki és dobott piacra.
A szolgáltatás folyamatos, nagy sávszélességű hálózati eléréséről, a szerverek biztonságos elhelyezéséről és üzemeltetéséről a PanTel Rt. gondoskodik.
(Napi Gazdaság: Új távkönyvelési rendszer a piacon, szeptember 26.)
*A Siemens ICM ágazata, az Ericsson, a Nokia és az Effnet együtt tesztelték az új ROHC átviteli protokollt a Siemens egyik brit innovációs központjában.
Az adatok tömörítésével a protokoll legfeljebb 300 százalékos teljesítménynövekedést tesz lehetővé a tömörítetlen adatátvitelhez képest.
(Napi Gazdaság: Tesztelték az új mobil internetprotokollt, szeptember 26.)
*Tavaly a kockázati tőkebefektetők több mint 100 millió dollárt helyeztek el Magyarországon, ami 150 százalékos növekedés a gyengének számító 1999-es évhez képest.
Az ügyletek több mint 70 százalékát a távközlési, a média-, az informatikai és az orvosi technológiai szektorban kötötték.
(Napi Gazdaság: Tavaly a kockázati tőkebefektetők, szeptember 26.)
*A Vodafone számára készíthetnek piackutatási és médiatervet az Optimum Media által meghirdetett kétfordulós országos verseny keretében egyetemisták és főiskolások.
(Világgazdaság: Pályázatok, szeptember 26.)
*Úgy tűnik, hogy Párizs és Brüsszel között egyre éleződik a vita a sportközvetítési jogok körül.
Az EU illetékesei nem titkolják, hogy a labdarúgóklubokat kívánják felruházni a közvetítés jogával, ám a francia álláspont szerint ez a jog az ágazati sportszövetségeket illeti meg.
A Le Figaro szerint a konfliktus arra készteti a francia kormányt, hogy felszólítást intézzen a France Télécomhoz tartozó Orange mobiltelefon-szolgáltató és 18 francia futball-egyesület között tervezett szerződés aláírása tárgyában.
(Napi Gazdaság: Párizs és Brüsszel vitája a labdarúgás közvetítése körül, szeptember 26.)
*A világ leggnagyobb futballcsapatai is sokszor küzdenek anyagi nehézségekkel.
A Real Madridról közismert, hogy egyes játékosait cégek támogatásával vásárolja - Luis Figót például a Telefónica távközlési vállalat támogatásával vásárolták meg.
(Napi Gazdaság: A világ leggazdagabb..., szeptember 26.)
*A Budapesti Értéktőzsdén tovább tart az erős pozitív korrekció.
A forgalom 9,4 milliárd forintot tett ki.
A telekommunikációs szektor fellendülését követve a Matáv 760-as záró értékével, 5 százalékos felértékelődést mutat.
A decemberi BUX-ra 6120-on született kötés.
A töretlen optimizmust jelzi, hogy a Matáv újra valamennyi lejáratra jelentősen drágult.
(Világgazdaság: Mi a manó?!
760 a Matáv, szeptember 27.)
*Az Amerikát ért terrortámadást követően a távközlési társaságok részvényei látványosan jól szerepeltek a világ tőzsdéin.
Szakértők szerint azonban csak egy elhúzódó konfliktus esetén válhatnak hosszabb távon vonzóvá a mélyrepülésben lévő Telekom-papírok.
A Matáv árfolyama több mint 30 százalékkal emelkedett az elmúlt két hétben.
Londoni elemzők szerint a Matávnak segítséget jelentett, hogy megítélését a befektetők körében erőteljesen befolyásolja a magyar makrogazdasági helyzet alakulása.
A pénzügyi befektetők ráadásul jobban bíznak a Matáv menedzsmentjében, mint más távközlési cég vezetésében.
(Világgazdaság: Felébredtek a telefoncégek, szeptember 27.)
*Az Atos Orogin alvállalkozójaként az Avaya Magyarország Kft. szállítja az Országos Nyugdíj-biztosítási Főigazgatóságnak azt a híváskezelő központot és informatikai rendszert, amellyel 3,7 millió ügyfél kiszolgálását lehet megoldani.
A Lucent Technologies társaságról egy éve levált cég hazai leányvállalata presztízsértékűnek tekinti a 49 millió forintos bevételt hozó közbeszerzési eljárás megnyerését - mondta Petrik Bertalan marketingigazgató.
(Világgazdaság: Kormányzati oldalon erősödik az Avaya, szeptember 27.)
*A mínuszról BBB pluszra rontotta a France Télécom francia távközlési vállalat és a hozzá tartozó Orange Plc brit mobilszolgáltató hosszú lejáratú adósságainak besorolását a Standard&Poor"s hitelminősítő ügynökség.(Magyar Hírlap: Visszaminősítették a France Télécomot, szeptember 27.)
*A Francia Guayanában lévő Kourou űrközpontból kedd éjszaka sikeresen felbocsátottak egy Ariane-4 hordozórakétát, amely húsz perccel később pályára állított egy távközlési műholdat.
Az Atlantic Bird 2 műhold a párizsi Eutelsat tulajdona, tévés, rádiós, videós és internetes programokat továbbít.
(Metro : Műholdat lőttek fel, szeptember 27.)
*A brit távközlési piacot felügyelő hatóság, az Oftel új árakat vezet be a brit mobiltelefon-piacon.
Ennek értelmében az árak az inflációtól 12 százalékkal elmaradó ütemben emelkedhetnek csak évente.
A lépéstől 800 millió fontos megtakarítás származik majd a fogyasztók számára az elkövetkezendő négy év során.
(Magyar Hírlap: Áresés a brit mobilpiacon, szeptember 27.)
*A felszámolás alatt álló Professzionális Távközlési Hálózat Kft. felszámolója - az Invest Almanach Kft. - tavaly már sikertelen kísérletet tett a társaság 1,2 hektár területű budaörsi ingatlanjának értékesítésére.
A kft. a korábbi 1,5 milliárdos irányárral újabb árverést szervez ősszel az ingatlanra.
A társaság működéséhez egy német pénzintézet folyósított hitelt, amelyre az Alcatel osztrák leánycége vállalt kezességet.
A felszámolást az Alcatel kezdeményezte.
A felszámolás újabb sikertelensége esetén a budaörsi telep várhatóan az Alcatelhez kerül.
(Napi Gazdaság: Újra másfél milliárdért kínálják a PTN Kft. budaörsi telephelyét, szeptember 27.)
*A Matáv Rt. auditálását a nyáron kezdte a Mátrix Kft. A jogszabályi előírásoknak megfelelőn azt vizsgálták, hogy a legnagyobb hazai távközlési vállalat koncessziós szolgáltatásai megfelelnek-e a szerződésben meghatározott követelményeknek.
(Magyar Hírlap: Előttünk mint tanúk előtt..., szeptember 27.)
*Három hónapja van a Matávnak arra, hogy teljes fegyvertárát készenléti állapotba helyezze ahhoz, hogy sikerrel vegye fel a küzdelmet - a 2001. január elsejétől liberalizált hazai piacon - az alternatív társaságok várható rohamával szemben.
Az előkészületekről Straub Eleket, a Matáv elnök-vezérigazgatóját kérdezte az újság.
(Magyar Hírlap: Hátra harc: liberalizációs háború előtt a Matáv , szeptember 27.)
*Frischmann Gábor, a Hírközlési Felügyelet nemrégiben újraválasztott elnöke a hírközlési törvény kapcsán elmondta: az ágazat hatékonysága miatt december 23-ra újjászerveződik a HíF.
Szükség van a Hírközlési Döntőbizottság megalakítására a gyors és operatív döntések végrehajtása miatt.
A Döntőbizottságnak október elején kell felállnia, s a megújult HIF alappillérévé válnia.
A hírközlési törvény kapcsán január 1-jétől új feladatot is kapnak. az eddig végzett hatósági munka helyett piacfelügyeletet kell végezniük.
(Népszava: Régi-új vezető a HÍF élén, szeptember 27.)
*Valódi vitáktól mentes volt a Médiahajóhoz kapcsolt internethajó.
Nagy várakozás előzte meg Straub Elek előadását, de a Matáv vezérigazgatója , a "hírközlési törvény végrehajtási utasításának számos részlete még nem ismert" mondattal utasította el a konkrétumok ismertetését.
A zárszóban Simó György, az Axelero Internet Rt. vezérigazgató-helyettese és Z. Karvalics László, az Információs Társadalom- és Trendkutató Központ igazgatója az ingyenes és fizetős internet létjogosultságáról, jövőbeli térnyeréséről és a fogyasztói elvárásokról váltott szót.
Az internethajón többek között bemutatkozott még az Econet.hu webgyárnak nevezett újdonsága, a Primmédia Rt., az Adverticum reklámszerver szolgáltatása és a terasz. hu tartalomszolgáltatás is.
(Magyar Hírlap: Csendes vizeken haladt a második internethajó, Mai Lap: Vízen jártak, szeptember 27.)
*Gáborjáni Szabó Szabolcs - a Matáv szeptember 1-jével kinevezett pénzügyi igazgatója.
A 31 éve szakember 1996-1998 között a Matáv-csoporthoz tartozó Investel Rt.-ben a piaci kockázatkezelési rendszer kidolgozásáért és üzemeltetéséért felelt.
1998-ban a Matávhoz került a közgazdasági ágazat osztályvezetőjeként, majd 1999-től üzleti tervezési igazgatóhelyetteseként dolgozott.
(Világgazdaság: Karriervonal, szeptember 27.)
*A MessageLabs internetes biztonságtechnikával foglalkozó cég szerint néhány éven belül összeomolhat az elektronikus levelezés, miután egyre gyakrabban bukkannak fel mind nagyobb károkat okozó különféle vírusok, ami teljesen elriaszthatja az internetezőket a levelezéstől.
Jelenleg már minden háromszázadik e-mail vírusfertőzött, miközben 2000 januárja óta csaknem egymillió vírusváltozatot különítettek el világszerte.
A prognózisok szerint 2008-ra minden tizedik, öt évvel később már minden második e-mail vírusfertőzött lesz.
Alex Shipp, a Message Labs vezető vírusszakértője elmondta, megfelelő lépésekkel, a rendszergazdák és a szakma odafigyelésével gátak közé lehet szorítani az elektronikus vírusok ilyen nagyságú elterjedését.
(Magyar Hírlap: Burjánzó vírusok vethetnek véget az e-mail kornak, szeptember 27.)
*A New York-i terrortámadást követő káoszban az internet jelentette kapcsolatfelvétel egyetlen formáját az ismerősök, barátok, rokonok részére, miután a telefonhálózat működésképtelenné vált.
A számítógépek és az informatikai hálózatok elterjedésével a fejlett világ egyre inkább függ az itt tárolt adatok biztonságától.
Az amerikai terrorizmuskutató központ munkatársai kijelentették, hogy a jövőben a terroristák egyre gyakrabban fogják használni az informatikai hadviselés eszközeit.
Szakértők szerint a terrorizmus elleni háború kimenetele nem a földön, hanem a virtuális térben fog eldőlni.
(Népszava: Virtuális Pearl Harbortól tart az Egyesült Államok, szeptember 27.)
*A KPMG tanácsadó cég szerint az amerikai események bebizonyították, hogy azok a cégek, amelyek teljes körű tartalék informatikai rendszerrel és megfelelő adatvédelemmel rendelkeztek, képesek voltak a veszteségek ellenére is rövid időn belül folytatni a munkát.
A kutatók a legfelkészültebbeknek a pénzügyi intézményeket tartották.
A felmérés szerint a magyar cégek 40 százaléka nem lenne képes talpra állni, ha elveszítené informatikai rendszerét és vagyonát.
(Népszava: A magyar cégek 40 százaléka nem élne túl egy informatikai támadást, szeptember 27.)
Már folyamatban van a Magyar Posta Tetra Rt. létrehozása.
A jelenlegi legfontosabb cél az, hogy a készenléti rádiótelefon-szolgáltatás Budapesten és környékén még az idén elinduljon - mondta el Kalmár István, a Magyar Posta elnök-vezérigazgatója szeptember 20-án, a Parlament Informatikai és Távközlési Bizottsága előtt.
Az új cégnek a Magyar Posta többségi-, és a Magyar Fejlesztési Bank kisebbségi tulajdonában lesz.
Kalmár kiemelte, hogy a beruházás értékeként korábban megnevezett 51,3 milliárd forint becslésekből adódott, s a jelenlegi információk szerint ez a keretösszeg valószínűleg nagyobb a tényleges költségeknél.
A lap információk szerint a Tetra Rt. a közeljövőben négy, esetleg öt rendszerszállítót hív meg a tenderre.
Lehetséges, hogy a Motorola, a Nokia, a Marconi és a Simoco mellett a Rohde & Schwarz is beadja pályázatát.
A Tetra Rt. kezében lesz a projektfelügyelet, a hálózatépítés és -üzemeltetés irányítása, a hálózati hibák kijavítása stb. Az irányító feladatokat ellátó cég, melynek munkatársai nagyrészt a két Westel munkatársai közül kerülnek ki számos alvállalkozót von be a munkálatokba.
A beruházó a hálózatépítéskor támaszkodni kíván meglévő infrastruktúrákra: így a Belügyminisztérium, a Honvédelmi Minisztérium, a Westelek, a Matáv és az Antenna Hungária hálózataira.
(Számítástechnika: Terítéken a Tetra, 2001/39.)
A Vodafone Magyarország megnyitotta új hálózatfelügyeleti központját.
A 200 millió forintos beruházással kialakított, 1500 négyzetméter alapterületű központba olyan intelligens videofalat telepítettek, amelyen a teljes hálózat, valamint minden aktív hálózati elem állapota folyamatosan nyomon követhető.
A teljes hálózatvezérlő központ Nokia szoftverrendszere HP platformon működik.
(Számítástechnika: Vezérlőközpont videofallal, 2001/39.)
Kísérleti mobilmultimédia napot rendezett a Westel.
A Westel+Press weboldalain a friss híreket mozgóképek és hangfelvételek is illusztrálták.
A 777sms.hu weboldalról rövidfilmeket, MP3-zenét és egyéb multimédia-érdekességeket lehetett letölteni.
(Számítástechnika: A jövő kapcsolatai címmel, 2001/39.)
Az 51-es hívószám, vagyis az internetes körzetszám még elég sok gondot okoz mostanában a törvényhozással és törvényértelmezéssel foglalkozóknak.
(Számítástechnika: Az 51-es csapdája, 2001/39.)
*Korábban a távközlési szolgáltatóknak szeptember 30-áig kellett benyújtaniuk a következő évi tarifajavaslatukat, ám az idén nem adnak be ilyet, mivel hiányzik az a rendelet, amely előírja a cégek számára az árképzési metódust.
A lap úgy tudja, hogy maguk a szolgáltatók is tanácstalanok a jövő évi tarifák megállapításának mikéntjével kapcsolatban.
Az idei emelések felső határaként megállapított 5,5-6 százalékos emelési lehetőséget a szolgáltatók nem használták ki teljesen - a Matáv például 3,18 százalékos emelést hajtott végre.
(Napi Gazdaság: Hiányzik a képlet a jövő évi telefontarifák kiszámításához, szepteber 28.)
*A VoIP szolgáltatási engedéllyel rendelkező társaságok száma tavaly év végére közel 40 százalékkal haladta meg az előző évit.
Az idei év első felében pedig további 25 százalékkal bővült a szolgáltatók száma.
A BellResearch és a Szabó, Kővári, Tercsák és Társa Ügyvédi Iroda által frissen publikált kutatás szerint a kínálati piac folyamatos hígulását nem gátolja a jelenlegi hazai jogi szabályozás.
A VoIP szolgáltatás hazánkban 1999 második felében jelent meg.
A Hírközlési Felügyelet nyilvántartása szerint tavaly év végén a legtöbb előfizetőt Budapesten regisztrálták.
A felmérés szerint a piac nagysága 6-8 milliárd forint közöttire tehető.
(Magyar Hírlap: Tovább hígul az IP telefonpiac, szeptember 28.)
*Az Axelero ADSL Otthon és az üzleti szférának szánt BDSL csomagok szeptember 28-ától újabb vidéki nagyvárosokban lesznek elérhetőek.
A szolgáltatást Székesfehérvár, Győr és Zalaegerszeg után Pécsett is bevezetik.
(Magyar Hírlap: Akció a vidéki előfizetőknek, szeptember 28.)
*Nagyszabású kiállítás nyílik ma a Magyar Nemzeti Galériában Árkádia tájain - Szőnyi István és köre 1918-1928 címmel.
A kiállításhoz 250 oldalas katalógust jelentetett meg a Nemzeti Galéria a Pannon GSM támogatásával.
(Világgazdaság: Árkádia tájain, szeptember 28.)
*A Matáv Rt. díjtájékoztatójában közli Barangoló szolgáltatásának a fix hálózatból belföldi mobilhálózatba irányuló hívások október 1-jétől érvényes tarifáit.(Népszava: A Matáv, Magyarország vezető távközlési szolgáltatójának díjtájékoztatója, szeptember 28.)
*A PPF pénzügyi csoport kapja meg a Ceská Pojistovna (CP) AS, a legnagyobb cseh biztosítótársaság 40 százalékos állami részvénycsomagját - döntött a cseh kormány.
(Világgazdaság: Elkelet a Ceská Pojistovna, szeptember 28.)
A lapnak Baranyay László, a Magyar Fejlesztési Bank nemrégiben kinevezett elnök-vezérigazgatója adott interjút.
Baranyay a stratégiai tevékenységi körben említi a Magyar Postával közösen megvalósítandó Tetra-projektet.
(Figyelő: Más a stratégia, más az üzlet, 2001/39.)
Fizetésképtelenné nyilvánították a Digép Holding Ipari Rt.-t.
A társaságot 1996-ban öt magánszemély, köztük Kiss István, a budapesti Bitel Távközlési és Biztonságtechnikai Kft. tulajdonos-ügyvezetője, valamint Derzsi András, a Malév akkori elnöke alapították.
(HVG: Felszámolják a Digép Holdingot, 2001/39.)
A világ mind több városában térfigyelő kamerákkal próbálják elejét venni az erőszakos bűncselekményeknek.
Egyes számítások szerint egy átlagos londoni polgárt munkából jövet 30 különböző lánc 300 kamerája kapja lencsevégre.
A rendőrség mellett a BT telefontársaság az utcai fülkékbe betérő telefonálókat figyeli.
(HVG: Jó képet kell vágni?, 2001/39.)
Bár a kormány már novemberre ígérte az ÁPV Rt. megszüntetését, a privatizációs szervezet továbbra is fennáll.
Az ÁPV idei mérlege nem túl fényes: feladatai teljesítéséhez 180 milliárd forintnyi kiadást irányzott elő számára a kormány, s ezzel szemben mindössze 60-70 milliárd forintnyi értékesítendő vagyonelem állt.
Nem sikerült értékesíteni az idén az Antenna Hungáriát sem.
(HVG: A nagy újraosztó, 2001/39.)
Napjainkban a kisvállalkozások életében is egyre gyakoribb az internet használata.
Oláh Miklós, a Matáv Rt. termékportfolió-menedzsere a hazai piacon jelenleg elérhető négy internetelérési technológiát mutatja be.
(Üzleti7: Cégeket szolgáló infocsomagok, 2001/20.)
*Valószínűleg csökkent a tőzsdei társaságok összesített nyeresége az év első kilenc hónapjában az egy évvel korábbihoz képest.
A Reuters által tegnap közzétett elemzői felmérés szerint a cégek összesített profitja jelentős mértékben el fog maradni a tavalyitól.
A Matáv profitja a várakozások szerint 10 százalékkal lesz alacsonyabb az egy évvel korábbinál, ami több mint 6 milliárd forintos kiesést jelent.
(Világgazdaság: Csökkenő nyereség a tőzsdei cégeknél, november 6.)
*A Pesti Központi Kerületi Bíróság tegnapi elsőfokú döntésében elutasította a Westel Rt. azon keresetét, amelyben jó hírneve megsértése miatt perelte a westel900.com domainnév bejegyzőjét, az Interprest Kft. ügyvezető igazgatóját.
A lap úgy tudja, hogy az Interprest ügyvezető igazgatójának egyik ügyfele még 1997-ben regisztrálta a westel900.com címet, s az bizonyos ideig a konkurens Pannon GSM oldalára mutatott.
A szolgáltató alperes, miután erről tudomást szerzett, azonnal felvette a kapcsolatot ügyfelével, aki ezután változtatott az oldalon.
Az Interprest intézkedése nyomán a westel900.com oldal jelenleg nem elérhető.
(Napi Gazdaság: Elsőfokú ítélet az első magyar domainperben, november 6.)
*A Tetra-rendszer pályázatának elbírálásakor a magyar állam nem fog kérni beruházási ellentételezést a megbízásért, amint az a svéd Gripenek esetében várható - közölte Stumpf István kancelláriaminiszter a finn-magyar e-versenyképesség-konferencia sajtótájékoztatóján.
Stefan Widomski, a Nokia alelnöke a konferencián megerősítette, hogy a Nokia is részt vesz a Tetra-tenderen, ám ha nyer, akkor a vállalati előírásoknak megfelelően nagy arányban fogja alkalmazni a helyi beszállítókat.
A konferencián Olli-Pekka Heinonnen finn hírközlési miniszter elmondta, hogy az országban 1992-93-ban 20 százalékos volt a munkanélküliség, s ezt az informatikai fejlesztések révén sikerült leküzdeni.
(Magyar Nemzet: Finn-magyar informatikai eszmecsere, Világgazdaság: E-versenyképesség: a szabályozás a kulcs, Népszabadság: Nokia-esélyek a Tetra kiépítésére, Népszava: Nokia-ígéretek Tetra-ügyben, Napi Gazdaság: A Nokia ellentételezne a Tetra rendszer kiépítésekor, Magyar Hírlap: Dupla pénz az informatikai fejlesztésekre, november 6.)
*A Hírközlési Főfelügyelet október 26-ai határozata szerint hazánk első, fokozott biztonságú hitelesítés-szolgáltatójaként regisztrálta a NetLock Kft.-t - jelentette be Rózsahegyi Zsolt, a kft. ügyvezető igazgatója.
A NetLock immár 5 éve foglalkozik elektronikus dokumentumok hitelesítésével, s bocsát ki elektronikus tanúsítványokat.
(Magyar Hírlap: A HíF regisztrálta a NetLockot, Világgazdaság: A HíF regisztrálta a NetLockot, november 6.)
*Az Interware Kft. megindította szélessávú ADSL-szolgáltatását.
A szolgáltatás telefondíj nélkül, forgalomtól független havi díjért vehető igénybe.
(Világgazdaság: ADSL szolgáltatás az Interware Kft.-től, november 6.)
*Az OAO Rosztelecom, a távolsági beszélgetések piacán monopolhelyzetben lévő orosz távközlési szolgáltató 2002-ben árbevételének 4-5 százalékos növekedésére számít.
A csoport az első 9 hónapban az egy évvel korábbi 0,93 milliárdról 1,79 milliárd euróra növelte nettó nyereségét.
A társaság árbevétele 12,45 milliárdról 14,3 milliárd euróra nőtt.
(Napi Gazdaság: Megduplázta nyereségét a Rosztelekom távközlési vállalat, Magyar Hírlap: Orosz telefontarifa-emelés, november 6.)
*Az amerikai Moody"s a japán NTT hosszú lejáratú adósságának besorolását Aa1-ről negatív kilátásúra módosította.
Az NTT mobilszolgáltatójánál, a DoCoMonál a hitelminősítő azonban megerősítette a stabil kilátásokat.
(Magyar Hírlap: Romló NTT-besorolás, november 6.)
*Az UMTS-szolgáltatási engedélyekért fizetett összegek miatt Nyugat-Európa szerte távközlési óriások kerültek padlóra.
Az UMTS lényegében a mobilitást a szolgáltatások egy részének alapelemévé teszi.
A vásárolókat ugyanakkor nehéz rávenni, hogy meglévő készülékeiket lecseréljék.
A Dotkom Consulting felmérése szerint az internetezésre alkalmas telefont vásárlóknak mintegy 7 százaléka vásárol csupán azzal a céllal ilyen telefont, hogy azon később kereskedelmi tranzakciókat bonyolítson.
(Népszabadság: Generációs problémák, november 6.)
*Mára világossá vált, hogy december 23-tól még nem számíthatnak változásra a hazai telefonálók.
A hírközlési törvényhez kapcsolódó végrehajtási utasításokat a múlt heti kormányülésen fogadták el.
Straub Elek, a Matáv elnök-vezérigazgatója a lapnak kifejtette: hátravan még néhány lényeges szabály megalkotása, ám ezek miniszteri rendeletek, és gyorsabb egyeztetéssel fogadhatóak el, mint a már elkészültek.
A "számkiosztásnak" december 23-ig el kell készülnie, mivel ekkortól lehet engedélyt kérni a Hírközlési Főfelügyelettől az országos távközlési szolgáltatás beindítására.
Ezt követően 30 nap múlva, január 23-tól válik lehetővé a távolsági és a nemzetközi hívások lebonyolítása a Matávon kívül.
Először a már most is koncessziós szolgáltatóként működő, így engedéllyel rendelkező Monortel, a HTCC csoport és a Vivendi léphet be erre a piacra.
A hálózatok összekapcsolásáról szóló rendelet szerint a jövőbeli szolgáltatóknak a Matáv hálózatához három ponton kell csatlakozniuk.
Straub szerint az előírt követelményeknek csak országos lefedettséggel rendelkező cég felelhet meg.
Jelenleg négy - a Matávtól független - gerinchálózat működik, az Antenna Hungáriáé, a GTS-é, a PanTelé és a Vivendié.
(Magyar Hírlap: Lassan szűnik a Matáv-monopólium, december 11.)
*Az Ericsson Magyarország Kft. szerződést írt alá a PanTel Rt.-vel nagy teljesítményű internet-gerinchálózati routerek szállítására.
(Magyar Hírlap: Az Ericsson szállít routereket a PanTelnek, december 11.)
*Decembertől már élesben használható a Kereskedelmi és Hitelbank internetes banki szolgáltatása.
A bank a hazai piacon és a nemzetközi szabványok szerint is a lehető legbiztonságosabb megoldást kínálja.
A bank által kínált alapszolgáltatások körébe tartoznak különböző fizetési lehetőségek, mint a Pannon GSM-kártyák vagy az Axelero-előfizetések feltöltése.
(Magyar Hírlap: Még kevesen bankolnak a világhálón, december 11.)
*Az Economist Intelligence Unit legfrissebb jelentése 31 kulcsfontosságú gazdaság vállalkozási költségeit hasonlítja össze.
A jelentés Magyarországra vonatkozó része kiemeli, hogy a világ legfontosabb befektetési célországai közül hazánkban lehet a legolcsóbban vállalkozást fenntartani.
(Világgazdaság: Nálunk a legolcsóbb az üzlet, Népszabadság: Az Economist Intelligence Unit legfrissebb jelentése, december 11.)
*Az MSZP vizsgálatot indított azután, hogy a lap megírta, egy nem létező civil szervezet nevében gyűjtenek aláírásokat a párt aktivistái.
Több telefonáló kizártnak tartotta, hogy nyilvános telefonkönyvben szereplő adatok alapján kaptak levelet, miután a telefonszolgáltatónál titkosíttatták hívószámukat.
(Magyar Nemzet: Az MSZP vizsgálja a levélbotrányt, december 11.)
*Megviselte az európai technológiai papírok árfolyamát, hogy a France Télécom és az olasz Finmeccanica bejelentette: eladják az STMicroelectronics 11 százalékát.
Az FT a bevételt adósságcsökkentésre, míg a Finmeccanica alaptevékenysége megerősítésére fordítja.
A francia távközlési vállalat 39 millió, míg az olasz hadi- és nehézipari csoport 30 millió részvénytől vált meg, a vállalatok így 1,5 milliárd, illetve 1,1 milliárd eurós bevételre tettek szert.
Az FT az olasz céggel kötött megállapodás értelmében a jövőben értékesíti fennmaradt részvényhányadát, így összesen mintegy 4 milliárd euró bevételre tesz szert az FT, amelyet egészében 65 milliárd eurós adósságállományának csökkentésére fordítja.
(Napi Gazdaság: A France Télécom gőzerővel mérsékli adósságait, december 11.)
*A Cisco Systems Európában az IP-alapú kommunikációban, az optikai hálózatokban, illetve az informatikai biztonsági megoldásokban a recesszió ellenére is komoly növekedési lehetőséget lát.
A globális takarékossági intézkedések nem érintik a program további bővítését.
Az internetes hálózati eszközök piacvezető fejlesztőjeként is ismert Cisco az idén szembesült először azzal, hogy nem tartható tovább az évi két számjegyű bevétel- és létszám-növekedés.
(Világgazdaság: Marad a Cisco-program, december 11.)
*Ha a gyártók és a szolgáltatók elfogadják Rik Daems távközlési miniszter tervét, életmentő eszköz lehet a mobiltelefon Belgiumban.
Dames javaslata szerint két éven belül minden mobiltelefont felszerelnek egy kék gombbal, amelynek megnyomásával a bajba került ember riasztja a mentőket, a tűzoltókat és a rendőrséget.
(Népszabadság: Életmentő mobiltelefon kék gombbal, december 11.)
*A Cingular Wireless az Ericssont választotta általános, hosszú távú stratégiai partnerének vezeték nélküli hálózata felújítására és kibővítésére.
Az együttműködés lehetővé teszi a Cingular számára, hogy világszínvonalú, vezeték nélküli 3G-hálózatot építsen ki.
(Magyar Hírlap: Egyengetik a 3G technológia útját, december 11.)
*A Nemzetközi Távközlési Unió hétfői közleménye szerint az egész afrikai kontinensen hozzáférhető az internet, ugyanakkor a Szaharán túli afrikai területek átlépték a száz lakosra jutó egy telefonvonal küszöbértéket.
(Magyar hírlap: Egész Afrikában elérhető az Internet, december 11.)
*A norvég Telenor üzembe helyezte harmadik generációs mobiltelefon-hálózatát Oslo belvárosában, egyelőre teszt jelleggel.
(Népszabadság: Európában is 3G, december 11.)
A győri polgárok alanyi jogon kapnak majd e-mail címet a várostól, ha megvalósul az a stratégiai és operatív program, amelyet az MTA regionális intézete és a Stratégiakutató Intézet Kht. készített el.
A helyzetelemzés szerint a telefon- és ISDN-vonalak száma a megyei jogú városok közül Győrött a legnagyobb arányú.
(Népszava: E-mail alanyi jogon, december 11.)
Bedő Erik, a Matávcom vezérigazgatója szerint a korszerű vállalati információs szisztémák alapját a megfelelő színvonalú telefonközpont, s a modern adathálózat jelenti.
Szerinte a vállalati információs modellek szerepének végiggondolását még mindig ezen az alapszinten kell kezdeni, mert a magyar vállalatok igen jelentős részénél még mindig írásos feljegyzésekkel kommunikálnak.
Bedő Erik szerint ahol nincs korszerű információs rendszer, sokkal erőteljesebben érvényesül a hierarchia, amelyben az információ jelentősen eltorzulhat.
A vállalati információs rendszerek ugyanis egyértelműen költségeket takarítanak meg, továbbá növelik a hatékonyságot.
A vezetők az információtechnológia támogatása nélkül képtelenek lennének feladatik pontos megvalósítására, hiszen a megfelelően gyors visszajelzések, a piaci és vállalati folyamatok gyors elemzése nélkül nem hozhatnak helyes döntéseket.
(Cégvezetés: Az információs modellek és a menedzserek versenye, 2001/11)
A posta és távközlési szakágazat hozzájárulása a GDP-hez 1999-re mintegy 3,7 százalékra emelkedett.
Becslések szerint 2000-ben a posta és távközlés szakágazat a GDP 3,8 százalékát állította elő.
A következő években változnak a beruházási tevékenységet motiváló tényezők.
A magyar távközlési piac liberalizációja jelentős változásokat fog magával hozni.
A különböző távközlési szolgáltatások ára az elkövetkező időszakban várhatóan differenciáltan változik.
A vezetékes telefóniában a 2002 és 2005 közötti négy évben összesen mintegy 10 százalékos relatív árszintcsökkenést, míg a mobiltelefon-piacon ugyanezen időszak alatt mintegy 35 százalékos árcsökkenést tartanak valószínűnek.
(Cégvezetés: Az infogazdaság térhódítása, 2001/11)
A GTS Magyarország újonnan kinevezett vezérigazgatója, Szathmári Géza a cég terveiről szólva elmondta: a GTS mindig egységes általános stratégiát fogalmaz meg, a személyi változások a fő irányelvekre, célokra nem lesznek hatással.
A cég számára egyre fontosabb szempont az internet, illetve az internethez kapcsolódó szolgáltatások fejlesztése, bővítése.
Nemrég indították el ADSL-szolgáltatásukat, amivel nagy sebességű és kedvező árú internetelérést tudnak nyújtani cégeknek, vagy magánszemélyeknek - tette hozzá Szathmári Géza.
(Cégvezetés: A GTS Magyarország Távközlési Kft. a legrégebbi alternatív távközlési szolgáltató, 2001/11)
Magyarországon a távoktatás, ha kismértékben is - már jelen van a hazai oktatási kínálatban, a távmunkát illetően azonban a ráfordított állami százmilliók ellenére sem sikerült még áttörést elérni.
A távmunka minél szélesebb elterjesztésében játszott komoly szerepet a Távmunka Kht., amely egyes értesülések szerint hamarosan megszűnik.
A hosszas előkészítés után 1998-ban elindított országos program eredményeként mindössze két helyen sikerült megkezdeni a folyamatos távmunkavégzést, a Szociális és Családügyi Minisztériumban, illetve a Matávnál.
Az információs társadalom kialakulását kutató IST európai felmérésének eredményei szerint az EU-tagországokban a távmunkások száma meghaladja a 10 milliót.
Magyarországon az 1 százalékot sem éri el a távmunkások aránya, ezeknek is nagy része kényszervállalkozó.
A hazai cégek szervezetükön belül alig alkalmazzák a távmunkát, külsősök megbízásakor pedig preferálják a költségként leírható szolgáltatásokat, kibújva a magas adók és járulékok fizetése alól. A távmunka elterjedésében komoly gátat jelent a lakások mérete és számítógép-, illetve internetellátottsága is.
(Cégvezetés: Távmunka távolról sem lehetetlen, 2001/11)
Napjainkban kiemelkedő szerephez jut egy viszonylag új informatikai ágazat, a munkafolyamat-irányítás (WFM), amelynek fő célja egy gazdálkodó szervezeten belül az üzleti folyamatok munkafolyamatokká alakítása, és azok végrehajtása az alapvető üzleti céloknak megfelelően.
Nagy Zoltán, a Fornax Rt. kereskedelmi igazgatója elmondta, cégük több éve jelen van a munkafolyamat-irányítási iparágban.
Ők fejlesztették ki a Pannon GSM Távközlési Rt. Trouble Ticketing (TT) informatikai rendszerét, valamint a Matáv Rt. számára a WFMS országos hibajavító és szolgáltatáslétesítő rendszert, amely egy komplett és önálló munkafolyamat-irányítási termék.
A Fornax Rt. nemrégiben kapott megbízást a horvát távközlési szolgáltató, a Hrvatske Telekomnál egy hasonló munkafolyamat-irányítási rendszer (hardver és szoftver) szállítására is.
(Cégvezetés: Munkafolyamat-irányítás távközlési szolgáltatóknál, 2001/11)
*A PSZÁF 5 millió forint pénzbírságra ítélte a Matávot.
Az indoklás szerint a Matáv megsértette a vonatkozó jogszabályi előírásokat az Első Pesti Telefontársaság Rt.-ben fennálló tulajdona tekintetében.
(Magyar Tőkepiac: III/85 996/2001. számú határozat a Matáv Rt. megbírságolásáról, december 19.)
*A versenyszférában az üzemi tanácsok (üt) novemberben lezajlott megválasztásának részleges eredményei szerint jellemzően azokon a munkahelyeken választottak ilyen tanácsot, ahol szakszervezet is működik.
Az MSZOSZ tagszervezetei továbbra is meghatározó szerepet töltenek majd be a tanácsokban.
A választások eredményeként a postánál például 118 üt alakul, a Matávnál 21 üt jön létre, a magyar távközlési ágazat szakszervezeti jelöltjei az 51 ezer szavazatból kis híján 40 ezret tudhatnak magukénak.
(Világgazdaság: Megválasztott üzemi tanácsok, december 19.)
*Ismét megnövekedett az aggodalom a forint erősödése miatt, az exportőrök ugyanis attól tartanak, hogy jelentős bevételcsökkenést szenvednek, vagy meggyengülnek piaci pozícióik.
Óriási az érdeklődés a Magyar Exporthitel Biztosító (Mehib) szűk egy hónapja bevezetett kis- és középvállalkozói árfolyambiztosításai iránt - mondta Huber Eszter vezérigazgató-helyettes.
Bár az exportőröknek kínált termékek kampánya csak most kezdődik, már több ügyfélszerződést kötöttek.
A forint erősödése számos társaság számára jelentett jó hírt.
A Matáv vagy a Mol jelentős árfolyamnyereséget mutathat ki több száz millió eurós devizahitel-állományán.
(Világgazdaság: Aggódnak az exportőrök, december 19.)
*A minőségbiztosítási rendszerek fejlődése a nagy regionális gazdasági sikertörténetek meghatározó motívumai.
Már túlzás nélkül mondható, hogy a vállalati kultúrák túlmutatnak a vállalatokon, s az életminőség filozófiáját teremtik meg.
Európában 1992-ben alapították meg az Európai Minőségi Díjat, amely egyben az üzleti kiválóság díja is.
A magyar Nemzeti Minőségi Díj belépőt jelent ahhoz, hogy a vállalatok megpályázhassák az európai díjat.
A döntősök sorába eddig több magyar vállalat is bekerült, a Westel Mobil Rt. az idén díjat is kapott.
(Világgazdaság: Jelenről jövő időben, december 19.)
*Növelni akarja regionális jelenlétét a PanTel Rt. Horváth Pál vezérigazgató elmondta, ennek érdekében a társaság már jelen van Szlovákiában, Szlovéniában, Romániában, Horvátországban és Ausztriában, s hamarosan betör a szerb és az ukrán piacra is.
A társaság bevételeinek mintegy 10 százaléka már külföldről származik - tette hozzá a PanTel másik vezérigazgatója, Törő Csaba.
A vállalat az idén a tavalyi 5 milliárd forint körüli bevétel után 11 milliárdra számít, s a társaság augusztus óta pozitív EBITDA-t produkál.
A PanTel jövőre 80 százalékkal szeretné növelni bevételeit, vagyis mintegy 18-19 milliárd forintos forgalomra számít, ami mellett konszolidált bevétele 24 milliárd körül alakul majd.
A cég tervei között akvizíciók is szerepelnek - a PanTel az idén vásárolta meg a Mol Telecomot.
(Világgazdaság: Jövőre duplázna a PanTel, Napi Gazdaság: Regionális vezető szerepre tör a PanTel, Magyar Hírlap: Szibériában a PanTel, december 19.)
*A december 8-át megelőző egy hónapban folyamatosan kúszott felfelé a vezető internetes site-ok látogatottsága.
Az auditált magyar site-ok piacán továbbra is vezető pozícióban van az Origo.
A megújult nyitólap látogatottsága hétköznap eléri a százezres értéket.
(Napi Gazdaság: Nőtt a vezető site-ok látogatottsága, december 19.)
*A főváros a jövő év első felében összesen 1,2 milliárd forintot fordít a nyilvánosság számára is elérhető informatikai fejlesztésekre.
A tervek szerint Budapest 25 forgalmas pontján terminálokat helyeznek el, amelyek ingyenes internet-hozzáférést biztosítanak.
Az esélyegyenlőség jegyében 700-800 PC- és internet-hozzáférésre pályázhatnak a fogyatékos emberek.
(Világgazdaság: Fővárosi programok, december 19.)
*A parlament elfogadta az elektronikus kereskedelmi, valamint az információs társadalommal összefüggő szolgáltatások egyes kérdéseiről szóló törvényjavaslatot.
A magyar információs társadalom fejlődése szempontjából - a digitális aláírásról szóló, illetve az egységes hírközlési törvény mellett - ez a harmadik "alapkőnek" tekintett jogszabály.
(Világgazdaság: A harmadik információs alapkő, december 19.)
*Idén a Sykes Közép-Európa Kft.-t választották a legjobb munkahelynek Magyarországon.
A Sykes 24 éve alakult meg Amerikában, a hazai leányvállalatot 1999-ben jegyezték be.
A társaság call center-szolgáltatása a világ vezető multinacionális vállalatainak biztosít kihelyezett ügyfélszolgáltatot, a cég partnerei főleg az informatika és a telekommunikáció területén működnek.
(Világgazdaság: A Sykes a legjobb munkahely, december 19.)
*92 millió forint folyt be az árvízkárosultakat támogató számlára a három mobilszolgáltató segélyvonalaira befutó hívások díjaiból.
(Blikk: Konyhabútor az árvízkárosultaknak, december 19.)
*A japán Softbank első embere, Maszajosi Szan megalapította a BB Phone telefontársaságot, amely interneten keresztüli hívásokat kínál potom áron.
(Magyar Hírlap: Padlóra küldik a tarifákat, december 19.)
*Az Európai Bizottság kedden beleegyezését adta, hogy a Flextronics svéd leányvállalata megvásárolja a svéd Telaris Soedrát a svéd Teliától.
(Magyar Hírlap: EU igen a Flextronics-bevásárlása, december 19.)
*A második legnagyobb japán chipgyártó, a NEC áprilisig leállítja a termelést egyik nagy-britanniai gyárában, mert Európában tovább csökken a mobiltelefonokban és más elektronikai eszközökben használatos chipjeinek kereslete.
A NEC a programot már korábban meghirdette, célja pedig, hogy a költségeket a jövő márciussal véget érő pénzügyi évben éves szinten 14 százalékkal csökkentsék.
(Napi Gazdaság: Brit üzemet zár be a NEC, december 19.)
*A Financial Times értesülései szerint versenyképessége javítása érdekében a lengyel távközlési vállalat, a TPSA összesen 10-12 ezer dolgozójától válna meg.
A France Telecom ellenőrzése alatt álló társaság három évre szóló átszervezési tervet dolgozott ki a költségek csökkentését és az ügyfélkapcsolat javítását célozva.
A leépítési szándék tegnapi bejelentése után a TPSA azonnal tárgyalásokat kezdett az érintett szakszervezetekkel.
(Világgazdaság: Hároméves sokkterápiát kezd a TPSA, december 19.)
*Immár a parlamenti bizottságok elé került az egységes hírközlési törvény tervezete.
Straub Elek elnök-vezérigazgató elmondta: a Matáv egyetért a törvény alapvető irányával, de helyteleníti annak bizonyos megfogalmazásait, főként azt, hogy nem az infrastruktúra-alapú versenyt szolgálja.
A szolgáltatás-alapú versenyt a Matáv nem támogatja, mert úgy gondolja, Magyarországon szükség van az infrastruktúra fejlesztésére.
Nagyarányú beruházást csak azoktól kell és lehet elvárni, akik itt vannak.
A szolgáltatás-alapú verseny nem ösztönözné a befektetőket - véli Straub.
A Matáv papírjainak rosszabb tőzsdei megítélése három tényezőnek tudható be - fejtette ki: a cég tavalyi teljesítménye a korábbiaknál gyengébb volt, amelynek fő oka, hogy 13 milliárdot félretett az átstrukturálás finanszírozására.
Ennek keretében 16 százalékkal csökkenti a dolgozói létszámot.
A lassulás oka az, hogy a vezetékes telefónia fejlődése gyakorlatilag leállt.
Alig van új előfizető, a piac telített.
A részvények megítélését erősen befolyásolja a távközlési papírok gyengülése is.
A grafikonok szerint a Matáv árfolyama szinte napról napra, fillérről fillérre követi a nyugat-európai trendet. A nyugati cégek értékének átlagos esését követi a Matávé.
A harmadik tényező a rossz teljesítmény mögött a Budapesti Értéktőzsde gyengélkedése.
A Matáv első embere szerint a vezetékes telefonvonalak gyors terjedésének ideje után a jelenlegi mobiltelefon-boom még további két éven át kitart majd.
A Matáv számításai szerint 2001 végére 4-4,5 millió mobiltelefon-előfizető lesz, 2002 végére pedig több mint 50 százalékos lehet az ellátottság.
Straub Elek szerint viszont az internetes szolgáltatások felgyorsulásának végét ma még nem látni.
(Népszava: A Matáv nem számít komoly piacvesztésre, március 20.)
*A távközlési piac liberalizációjával és az egységes hírközlési törvény hatályba lépésével a felhasználók olcsóbb, jobb minőségű és gyorsabb szolgáltatásokat vehetnek igénybe, a szolgáltatók pedig szabályozott piacon működhetnek és fektethetnek be jelentős összegeket - nyilatkozta Sík Zoltán informatikai kormánybiztos, annak kapcsán, hogy a kormány elfogadta az Eht. véglegesített változatát, a parlament pedig március végén kezdi meg a törvénytervezet általános vitáját.
A magyar távközlési piacra évente mintegy 150 milliárd forintot fektetnek a cégek, akik számára elemi érdek, hogy stabil és kiszámítható piacra hozzák a pénzüket - vélekedik a kormánybiztos.
Sík Zoltán szerint, bár a törvény életbe lépését, illetve a távközlési piac liberalizációját követően sokan az árak jelentős csökkenését várják, ám ez csak fokozatosan valósul meg.
A törvény életben tartja a távközlési árak hatósági árszabályozását, ám azt is elismeri, hogy a költségalapon dolgozó szolgáltatót is érdekeltté kell tenni.
Az ő veszteségeik kompenzálása miatt a törvény értelmében létre kell hozni egy távközlési alapot, amibe valamennyi szolgáltató befizet egy meghatározott összeget.
Ebből a pénzből azok részesülnek, akik költségalapon nyújtanak egyetemes szolgáltatást.
A törvény szabályozott keretek között biztosítja a piacra lépést, illetőleg a piacról való kilépést.
A belépés szabadon történik, néhány fenntartott szolgáltatásban - egyes postai műveletek, regionális műsorok földi sugárzása - azonban nem lehet szerepet vállalni.
A magyar piacon távközlési tevékenységet vállalók persze továbbra is bejelentkezési kötelezettséggel tartoznak a Hírközlési Főfelügyelet felé.
(Magyar Nemzet: Előrelépés a távközlésben, március 20.)
*Az Ericsson elhalasztotta az eredetileg hétfőre bejelentett intézkedéscsomagját, amit a mobiltelefon üzletág vesztesége miatt helyezett kilátásba.
A cég szóvivője szerint még dolgoznak a gyárbezárásokkal, elbocsátásokkal számoló intézkedéscsomagon.
(Népszava; Magyar Hírlap: Késik az Ericsson szanálási terve, március 20.)
*A Vivendi csoporthoz tartozó Vizzavi portál megszerzésén munkálkodik a brit Vodafone - értesült a Financial Times.
A lap szerint a Vodafone-nak a jövő év végéig mintegy másfél milliárd dollárt kell a portálmegszerzésre, illetve fejlesztésre fordítani.
A Vizzavi napi 4 ezer ügyfelet szerez, már több mint félmillió regisztrált felhasználója van.
(Magyar Hírlap: Portálvadászaton a Vodafone, március 20.)
*Egy olvasói levél arról számol be, hogy annak ellenére, hogy a levélíró 2000. december 10-én felmondta a telefonvonalat, s két hónapon keresztül az elszámolás helyett fővonaldíjat számlázott fel neki a Matáv.
Kérdésére, hogy miért kellene több mint 10 ezer forintot kifizetnie, a cégnél közölték, hogy a következő hónapban értesítenék a túlfizetésről, amit visszakérhetne.
A társaság a túlfizetés összegét automatikusan nem küldi vissza - mondták a Matávnál.
(Mai Blikk: Leszámlázták a lemondott telefon díját, március 20.)
*Az MVM és a távközlési társaságok együttműködése jóvoltából Magyarországon is mód nyílik a távvezetékoszlopok alternatív hasznosítására.
Agárdi Ferenc, az MVM megbízott távközlési főmérnöke szerint a biztonsági előírások jelenleg nem teszik lehetővé, hogy a távvezetékoszlopok biztonsági sávján belül bármilyen idegen tárgy legyen.
Ezért mindenekelőtt a jogi lehetőségét kell megteremteni, hogy távközlési antennák telepíthetők legyenek az MVM Rt. távvezetékoszlopaira.
A Műszaki és Biztonsági Főfelügyelet, valamint az MVM Rt. távközlési és hálózati főmérnökségének szakembereiből most áll össze egy alkalmi szakértői bizottság a műszaki és biztonsági kérdések áttekintésére.
Ezzel együtt megkezdődött az egyeztetés az érintett távközlési cégekkel is, akik számára az MVM azonos feltételekkel kívánja felajánlani majd ezt a lehetőséget.
Agárdi Ferenc szerint a jelenlegi 10 ezer távvezeték oszlop legfeljebb 5-10 százaléka, vagyis 500-1000 lehet alkalmas elhelyezkedése miatt a távközlési antennák fogadására.
(Világgazdaság: Telefonantennák a villanyoszlopokon, március 20.)
*A japán kormány lehetővé teszi, hogy külföldi befektetők nagyobb részesedést szerezzenek a korábban monopóliumot élvező NTT Corp. cégben.
A mostani engedmény értelmében 3 éven belül mintegy harmadával emelnék a külföldiek által jelenleg birtokolható 20 százalékos részarányt.
A verseny növelését és a telefonálási költségek csökkentését célzó deregulációs csomag várhatóan már a jövő hónapban életbe lép.
(Napi Gazdaság: Gyorsul a távközlés deregulációja?, március 20.)
*A Nokia támogatásával új, IP-technológiával foglalkozó labort hoztak létre a Budapesti Műszaki Egyetemen. (Népszabadság-Computertechnika: Új Nokia-labort avattak a BME-n, március 20.)
*A Magyarországon működő mobiltelefon-gyártó, vagy összeszerelő üzemek további sorsával, a mobiltelefonok iránti kereslet visszaesésének lehetséges hatásaival foglalkozik az írás.
(Világgazdaság-TeleBitVilág: Magyarországi mobiltelefon-gyártás - még meddig és hogyan?, március 20.)
*2000-ben 97 munkáltató 4800 fő leépítését jelentette be a fővárosban.
A nagy elbocsátók között szerepel a Matáv, amely tavaly decemberben 2000 fős országos leépítést jelentett be a Fővárosi Munkaügyi Központ adatai szerint.
(Metro: Kevesebb nagy leépítés volt a fővárosban, március 20.)
A részvényesek, az igazgatótanácsok és a versenyhivatalok jóváhagyásával véglegessé vált a francia Vivendi konszern, a Canal+ televízió, valamint a kanadai italgyártó és szórakoztatóipari vállalat, a Seagram fúziója, így létrejött a Vivendi Universal.
Hegedűs László, a Universal Music Kft. igazgatója szerint az egyesülés révén most a Universal Music magyarországi leányvállalata is csatlakozik ahhoz a hatalmas konszernhez, amelynek tevékenységi köre a szórakoztatóipar és a telekommunikáció szinte valamennyi ágát magában foglalja.
(Magyar Hírlap: A Vivendi stratégiai szerepet szán az internetnek, március 20.)
Az előzetes 266 millió eurónál kevesebb, 237 millió euró volt januárban a folyó fizetési mérleg hiánya.
Az adósságot nem generáló tőkemozgások egyenlege 158 millió eurós nettó tőkekiáramlást mutatott januárban, szemben az egy évvel korábbi 130 millió euróval.
A romlás oka a Matáv külföldi befektetése, amely kapcsán a Magyarországról külföldre irányuló közvetlen tőkebefektetések értéke elérte a 313 millió eurót. Ebből a Matáv 297 millió euró értékben fektetett be Macedóniába.
(Magyar Hírlap: Deficit a fizetési mérlegben, Napi Gazdaság: Az előzetesnél 29 millióval kisebb a deficit, március 20.)
*Az egységes hírközlési törvény parlament elé kerülő tervezete a korábbihoz képest kevésbé támogatja a további fejlesztési beruházásokat a hazai távközlési piacon, inkább a szolgáltatásalapú versenyt látszik támogatni - véli a Matáv elnök-vezérigazgatója.
Straub Elek ezt azzal látja bizonyítottnak, hogy a tervezet az újonnan piacra lépők esetében megelégszik az infrastruktúra valamiféle birtoklásával, akár a mások által kiépített hálózat bérlésével is.
Ez nem ösztönzi az új szereplőket fejlesztésekre, noha a hazai távközlési piacnak még van hová fejlődnie.
Straub Elek úgy látja, hogy a liberalizált piacon a már most is itt lévők szállnak majd versenybe az előfizetőkért.
A Matáv az idén 100 milliárd forint feletti beruházást kíván megvalósítani.
Bölcskei Imre szabályozási igazgató aggályosnak tartja, hogy a tervezet a jövőben mint jelentős piaci erővel bíró szolgáltatóval számol a Matávval, amely minősítés versenyhátrányt jelenthet a cégnek, mivel miközben a versenytárs helyi telefontársaságok számára megnyitja a Matáv piacát, utóbbiak nem kötelezhetők hasonlóra.
A Matávnak a liberalizáció mindenképpen piacvesztést jelent majd, ám Straub Elek szerint a jövedelmező egyéb területek, különösen az üzleti kommunikáció és az internet adta lehetőségek kiaknázásával kellően ellensúlyozni lehet.
Straub nem titkolta, hogy a cég vezetését is aggasztja a jelenlegi tőzsdei helyzet, de hozzátette: még vannak tartalékok, mind az értéknövelésben, mind a költségek csökkentésében.
A Macedóniában zajló és ma még kiszámíthatatlan következményű események ellenére a Matávnál az ottani szolgáltatóba való befektetést nem tartják kockázatosnak.
Az elmúlt napokban fellendült a telefonforgalom, különösen a külföldi beszélgetések aránya.
(Napi Gazdaság: A távközlés további befektetéseket igényel, Magyar Nemzet: Ösztönzésre váró fejlesztések, Metro: Matáv: beruházás kell a színvonalhoz, Magyar Hírlap: A Matáv támogatja a liberalizációt, Világgazdaság: Matáv: az új belépők is fejlesszenek, március 21.)
*Az Antenna Hungária március 23-ra hívta össze éves közgyűlését.
A céggel kapcsolatban csak az okoz némi bizonytalanságot, hogy még nem dőlt el, hogyan viszi tovább az ÁPV Rt. a cég napirenden lévő privatizációját, ami kihat a jövőbeli lehetőségekre is.
A tavalyi tőkeemelés elmaradása miatt igencsak feszített költségvetésű cég esetében a piac nem számít osztalékfizetésre.
A vállalattal kapcsolatban a tegnap látott napvilágot, hogy elnyerte a Hírközlési Főfelügyelet adatátviteli rendszerének fejlesztésére kiírt pályázatot.
A tendernyerés kevésbé üzleti, inkább presztízsértékű - nyilatkozta Őri András szóvivő.
(Világgazdaság: A Híf-nek szolgáltat az Antenna, Magyar Nemzet: Az Antenna Hungária..., március 21.)
*A Matáv-kötvényprogram újabb 3 milliárdos pakettjének aukciójához tegnap határozták meg a minimumárat, ily módon a fix 9,25 százalékos kamatot fizető kötvények esetében az aukciós hozam maximum 11 százalék lehet.
(Világgazdaság: Kedvelt kötvények, március 21.)
*A Deutsche Telekom 80 kisrészvényese pert indít a társaság ellen, a befektetők szerint ugyanis a társaság alaptalanul értékelte le 2 milliárd márkával ingatlanvagyonát a gyorsjelentésében.
A DT részvényesei kártérítést követelnek azon a címen, hogy a DT meghamisította az ingatlanvagyon-kimutatást.
A részvényeseket képviselő Hans-Joachim Diebe szerint meg kell próbálni rábírni a céget, hogy vásárolja vissza saját részvényeit azon az áron, amelyen annak idején eladta azokat.
A DT február végén értékelte le ingatlanvagyonát, ami után tavalyi nettó nyeresége 5,9 milliárd euróra csökkent a korábbi 7,4-ről.
Nemzetközi hitelminősítők egyébként figyelmeztették a céget, hogy csökkentse terjeszkedését és mintegy 60 milliárd euróra duzzadt adósságát.
(Magyar Hírlap: Perlik a Deutsche Telekomot, Népszava: Csalással vádolják a DT-t, Magyar Nemzet: Pénzt akarnak a részvényesek, Napi Gazdaság: Kipukkadt az ingatlanlufi, március 21.)
*Brit lapértesülések szerint a Vodafone és a Deutsche Telekom birtokában lévő One2One brit mobilcég tárgyalásokat folytat a kormánnyal az UMTS-koncessziók árának csökkentéséről.
(Metro: Újra akarják tárgyalni a mobilengedélyeket, március 21.)
*A hét végi stockholmi értekezlet prioritásának az EU pénzügyi piacainak reformját tekinti a svéd elnökség.
A tárgyalásokon várhatóan nagy hangsúlyt kap majd a gáz-, a villamosenergia- és a távközlési piacok további liberalizációja.
(Világgazdaság: Liberalizáció minden fronton, március 21.)
*Az európai Bizottság pénzügyi könnyítéseket szorgalmaz a távközlési vállalatok részére.
A hírre az európai távközlési papírok kurzusa 2-3 százalékot emelkedett a börzéken.
Brüsszeli becslések szerint a szektor meghatározó cégei összesen 140 milliárd eurót költöttek UMTS-engedélyek megvásárlására.
(Világgazdaság: Könnyítés a távközlési cégeknek, március 21.)
*A PSINet Inc. egy év alatt csaknem piaci értékének 100 százalékát vesztette el.
A társaság most adósságállományának átstrukturálásával próbálkozik, azonban aligha kerülheti el a csődvédelmet.
A PSINet Magyarország Kft.-t tavaly az Elender Rt. jogutódjaként jegyezték be 3 millió forintos törzstőkével.
A magyar vállalatnak jelenleg nincs szüksége újabb tőkejuttatásokra az anyavállalattól, mert az infrastruktúra működtetését a kft. el tudja végezni.
(Napi Gazdaság: Csődben a PSINet?, Népszava: Csődközelben a PSINet, március 21.)
*A holland KPN N.V. globális programja keretében közel 2 milliárd euró értékben bocsát ki kötvényeket.
A bevételből a társaság kötelezettségeinek refinanszírozását kívánja fedezni.
A KPN adóssága az UMTS-koncessziók megvásárlása nyomán ugrott meg.
(Napi Gazdaság: Kötvényt bocsát ki a KPN, március 21.)
*Április 8-án kerül sor az idei év első hosszabb távú versenyére, a Matáv-Vivicittá városvédő futásra.
A hagyományos 12 km-es táv mellett az idén 3,6 km-en is indítanak versenyt.
(Magyar Nemzet: Vivicittá és Minicittá, Mai Blikk: Jön az első nagy futás, Magyar Hírlap: Futólépésben Budapesten, Népszava: Városvédő futás és totó, március 21.)
*A Matáv Rt. közleményben teszi közzé 2001. első negyedévének eredményeit.
(Magyar Tőkepiac, Magyar Hírlap: A Matáv Rt. 2001. I. negyedévi gyorsjelentése, május 15.)
*A Matáv Rt. 2001. április 27-én megtartott évi rendes közgyűlésének döntése alapján egy darab 100 forint névértékű Matáv részvény után járó 2000. évi bruttó osztalék összege 10 forint.
Az osztalékfizetés kezdő időpontja 2001. június 1.
A 2000. évi osztalék még további öt évig igényelhető, ezután az osztalékra való igény elévül.
(Magyar Tőkepiac, Magyar Hírlap, Népszabadság, Világgazdaság: A Matáv, Magyarország vezető távközlési szolgáltatójának közleménye, május 15.)
A távozó vezető több mint két éven át egyszemélyi felelős volt a frekvencia-árverés mechanizmusának előkészítéséért.
A 3,5 gigahertzes aukcióval kapcsolatban jogvita van a frekvencia-árverés operatív lebonyolítójaként működő Budapesti Hírközlési Felügyelet és a Hírközlési Főfelügyelet között.
A jogvita főként a távozó elnökhelyettes által előkészített mechanizmus pontatlanságára vezethető vissza.
(Napi Gazdaság, Magyar Nemzet: Távozik a HíF elnökhelyettese, Világgazdaság: Sallai Gyula távozik a Hírközlési Főfelügyelettől, Népszabadság: Felmentés és jogvita, május 15.)
*Harmincöt televíziót és ötvenöt végpontos kábeltévé-hálózatot kapott tegnap a Semmelweis Egyetem II. számú, Tűzoltó utcai Gyermekklinikája.
A UPC Magyarország díjmentesen bocsátja az intézmény rendelkezésére a televíziós csatornák vételi lehetőségét.
*Várakozásokon felüli pénzügyi eredménnyel zárta 2001. első negyedévét a Novacom.
Tavaly ugyanebben az időszakban 107 milliót, míg idén az első negyedévben 536 millió forint bevételt értek el.
A társaság az idén mintegy 80 százalékkal kívánja bevételeit növelni.
A Novacom az árbevétel növekedését főként a Carrier, és VoIP-szolgáltatások népszerűségének köszönheti - mondta Burkhard Timmermann ügyvezető igazgató.
A Novacomnak fenntartásai vannak az egységes hírközlési törvény javaslatához benyújtott azon módosító javaslatával kapcsolatban, amely a VoIP szolgáltatást is távbeszélő-szolgáltatásnak minősítené.
A két műszakilag eltérő szolgáltatásfajta összevonása aránytalan többletterheket róna a vállalatokra és nagymértékben megnövelné az IP-s megoldások eddig kedvező költségeit - jelentette ki Oravecz Zsolt, a Novacom másik ügyvezető igazgatója.
(Napi Gazdaság: Nyereség a Novacomnál, Világgazdaság: Várakozáson felül teljesített a Novacom, Magyar Hírlap: Nyereséges lett a Novacom, május 15.)
*A belga Telindus Nv. magyarországi leányvállalata, a Telindus Hungary Hálózatintegrációs Kft. Budapesten nyitja meg első közép-kelet-európai irodáját - jelentette be Joost Driedman, a cég alelnöke.
A döntést az indokolta, hogy a gyorsan növekvő magyar gazdaság vonzó piaci lehetőségeket kínál, és jól képzettek az informatikusok.
(Népszabadság-Computertechnika: Elindult a Telindus Hungary, május 15.)
*Ausztriában mindössze egy óra alatt a kikiáltási árnál csak valamivel nagyobb összegért keltek el a harmadik generációs mobiltelefon-frekvenciák.
A pályázaton felkínált nyolc csomagból - amelyek egyenként egy-egy frekvenciatartományt tartalmaztak - hetet a Mobilkom Austria, a max.mobil- és a one szolgáltatók vásároltak meg 60 és 400 millió schilling közötti áron.
A nyolcadik frekvenciatartományt az osztrák infrastrukturális minisztérium egyelőre visszatartotta, bízva abban, hogy később esetleg magasabb áron értékesítheti.
(Népszabadság-Computertechnika: Frekvencia-árverés Ausztriában, május 15.)
*A chello Broadband Magyarország sajtótájékoztatón mutatta be az újságíróknak azt az autóbuszt, amelynek segítségével Budapest több kerületében és Miskolcon próbálhatják ki májusban az érdeklődők a széles sávú internetelérés előnyeit.
Az év végéig teljes lefedettséget kívánnak megteremteni a UPC által elérhető területeken. Júniusban Budaörs és a XVII. kerület, nyár végéig pedig a VII, VIII. és IX. kerület kapcsolódik a hálózatba.
A felhasználók 15 GB felett számíthatnak korlátozásokra.
(Népszabadság-Computertechnika: Úton a chello road show, május 15.)
*Az Info 2001. Nemzetközi Informatikai és Kommunikációtechnikai Szakkiállításon az Informatikai Kormánybiztosság a CsaládiNet PC-akció eredményeiről és az ezzel kapcsolatos tapasztalatokról számolt be.
Sík Zoltán informatikai kormánybiztos elmondta, a jövőben a CsaládiNet PC-akciónál lényegesen nagyobb programot indítanak, amelynek keretében a mostani 1500 helyett 30 ezren tudnak majd kedvezményesen számítógéphez jutni.
(Népszabadság-Computertechnika: Kis magyar vásári forgatag, május 15.)
*Budapesten, a vásárvárosban az Info 2001 szakkiállítást megelőző napon mutatta be a Nokia a 3G-technológiáját Heikki Vappula ügyvezető igazgató.
A rendszert Stumpf István kancelláriaminiszter és Rogán Antal, a Parlament Informatikai Bizottságának elnöke is kipróbálta üzem közben.
A miniszter elmondta, 3G-tender kiírása legkorábban őszre várható, és a kormányzat célja nem a minél nagyobb bevétel, hanem a lehető leggyorsabb rendszerbe állítás.
(Népszabadság-Computertechnika: 3G a Nokiától, május 15.)
*A crackerek visszaélhetnek a nagysebességű Alcatel modemek biztonsági hiányosságaival: megszakíthatják a felhasználók kapcsolatát, kikémlelhetik a LAN forgalmat, sőt szerverleállítási támadást is végrehajthatnak.
Az Alcatel azt javasolja vevőinek, hogy rendszereik védelmében alkalmazzanak tűzfalakat.
A fogyatékosságot felfedező kutatók szerint a hiba nagyon rejtett, s ezért valószínűtlen, hogy széles körben visszaélnének vele.
(Magyar Hírlap: Az Alcatel-modemek biztonsága, május 15.)
*A mobiltelefon napjaikban tapasztalható nagy mértékű elterjedése egyre erőteljesebben visszaszorítja az utcai nyilvános fülkék használatát.
A telefonfülkék "kihalásával" eltűnik a kultúrtörténet egy darabja.
(Magyar Hírlap: Korunk áldozata az utcai fülke, Metro: A százéves telefonfülkék fölött mára eljárt az idő, május 15.)
*Június 15-től július 21-ig hat hétvégén át a fiatal korosztály veheti birtokába az Óbudai-szigetet.
A Matáv Gyerek Szigeten szombatonként és vasárnaponként változatos, ingyenes programokkal, előadásokkal, játéklehetőségekkel várják a családokat.
(Népszava: Matáv-sziget, június 15., metro: Hat héten keresztül a gyerekeké a sziget, június 17.)
*Mintegy két év után stratégiát váltva összeolvasztja tíz társaságát a Vivendi Telecom Hungary.
A VTH távbeszélő-társaságába, a V-fon rt.-be olvasztja be összes kommunikációs érdekeltségét, nem csupán a helyi koncessziós távbeszélő-társaságokat, hanem a lakossági és az üzleti kommunikációs vállalkozásokat, illetve az egyéb érdekeltségeket is e társaság veszi át.
Az átalakulás után a V-fon Rt. Vivendi Telecom Hungary néven működik tovább.
Polányi Sándor, a társaság vezérigazgatója elmondta: a lépésnek nincs köze a magyar érdekeltségek esetleges eladásához.
Polányi rámutatott: az egybeolvasztás után is megmaradnak a már bevezetett márkanevek, a V-fon, a V-net és a V-com.
A Vivendi internetes társaságánál, a V-net Rt.-nél mínusz 361,8 millió forint a saját tőke.
A többi érintett vállalatnál nem bomlott meg a tőkeegyensúly.
A beolvadók közül relatíve a V-com rt.-nek a legnagyobb a kötelezettségállománya: a jogutód VTH Rt. teljes adósságának mintegy egyharmada, 23,4 milliárd forint erre a társaságra jut.
(Napi Gazdaság: Egyesíti magyar távközlési vállalkozásait a Vivendi, június 17.)
*Vivendi kupa néven rendeztek nemzeti kajak-kenu versenyt.
Dr. Lednitzky Péter, a Vivendi Telecom Hungary igazgatója a lapnak elmondta: a Vivendi neve nem először bukkant fel a szegedi Maty-éri pályán, hiszen négy évvel ezelőtt a kajak-kenu világbajnokságon már segítette a társaság a sportágat.
A Vivendi a kajakosok mellett a Magyar Tenisz Szakosztállyal áll már hosszabb ideje kapcsolatban - mondta el Lednitzky.
(Metro: Halló, június 17.)
*Minden eddiginél mélyebbre csúszott a Deutsche Telekom jegyzése a frankfurti tőzsdén.
A napokban olyan hírek szivárogtak ki, miszerint a német pénzügyminisztérium jövőre egy jelentős részvénycsomagot szeretne eladni a Kreditanstalt für Wiederaufbaunak (KfW).
Ilyen tranzakcióra már 1997-ben és 1998-ban is sor került.
Az viszont problémát jelenthet, hogy a KfW sem vásárolhat a piacitól lényegesen eltérő árfolyamon.
Márpedig kormányzati tisztségviselők többször hangsúlyozták, hogy a jelenlegi áron nem kívánnak megválni DT-papíroktól.
Németországban összesen mintegy hárommillió kisbefektető rendelkezik DT-részvényekkel.
(Világgazdaság: Gödörben a Deutsche Telekom, június 17.)
*Elemzők a költségvetési reformok elmaradásától és a privatizáció leállásától tartanak azt követően, hogy a hét végi csehországi választásokon győztes, eddig is kormányzó szociáldemokrata párt a jelek szerint mindössze egyfős parlamenti többséggel tud majd kormányt alakítani a jobbközép erőkkel.
Elemzők aggódnak a Cesky Telecom távközlési vállalat és a CEZ áramszolgáltató magánosításának esetleges további halogatása miatt.
(Világgazdaság: Szoros eredmény Csehországban, Napi Gazdaság: Csehország balra tart, június 17.)
*A francia Alcatel-csoport német leányvállalata, az Alcatel SEL AG az idén 1200 főt bocsát el.
A legnagyobb számú elbocsátás a stuttgarti üzemet érinti, de Berlinben is lesz létszámcsökkentés.
Az Alcatel SEL AG a tavalyi évet 2,4 milliárd euró bevétel mellett 113,8 milliós nyereséggel zárta.
(Világgazdaság: Karcsúsít az Alcatel, június 17.)
*Az ukrán állami vagyonalap jövőre 2,12 milliárd hrivnyás bevételre számít állami vállalatok értékesítéséből.
Az idei év végéig várható az UMC mobiltelefon vegyes vállalatban lévő ukrán állami tulajdonrész eladásával mindössze 1,278 milliárd hrivnya bevétele lesz a költségvetésnek a privatizációból.
(Népszava: Ukrajnai privatizációs előrejelzések 2003-ban, június 17.)
*Bár mintegy fél éve szabad a verseny a távközlési piacon, a lakossági ügyfeleknek még legalább egy évet kell várniuk, hogy őket is elérje a verseny jótékony hatása.
Polányi Sándor, a Vivendi vezérigazgatója szerint irreálisak voltak a liberalizációval kapcsolatos várakozások.
A lakossági ügyfelekért jelenleg csupán a Matáv és a Vivendi versenyez.
A Vivendi a belföldi és nemzetközi távolsági, a vezetékesből mobilhálózatba irányuló hívások, valamint az internet-szolgáltatás terén szállt versenybe a Matávval.
A társaság a több millió Matáv-ügyfélből eddig mindössze 4 ezer előfizetőt tudott magához csábítani.
Cseh Gabriella, a PanTel külkapcsolati igazgatója elmondta: társaságuk továbbra sem tervezi, hogy megjelenik a lakossági piacon, mert a jelenlegi körülmények között szolgáltatása csak veszteséges lehetne.
Cseh Gabriella szerint a beszédpiacon akkor indulhat el a verseny, ha a Hírközlési Döntőbizottság elfogadja a hálózati összekapcsolási referenciaajánlatokat, s az alternatív cégek megkötik összekapcsolási szerződéseiket a Matávval.
Straub Elek, a Matáv elnök-vezérigazgatója úgy nyilatkozott a lapnak, hogy cége már érzi a verseny hatását: a Magyarországnól kimenő és ide bejövő hívásoknak már csak alig több mint fele megy át a Matáv hálózatán.
(Népszabadság: Telefonverseny versenyzők nélkül, július 5.)
*Körvonalazódni látszik a telefontársaságok stratégiája azután a hét végi bejelentés után, amely szerint a kormány évi 3 milliárd forinttal támogatja az internet-eléréshez kapcsolódó távközlési díjakat.
A Vivendi Telecom Hungary Rt. tárgyalásokat folytat a kormány képviselőivel, ám együttműködési szerződés aláírására még nem került sor.
Lednitzky Péter kormányzati igazgató tájékoztatása szerint a Vivendi tarifái "nüánsznyi eltérésekkel" hasonlóak lesznek, mint a Matáv Rt. augusztustól meghirdetett új netes percdíjai.
A Fiksz Rádió szerint az éjféltől reggel hétig tartó kedvezményes időszakot ifjúságellenesnek tartja.
(Magyar Hírlap: A Vivendi tarifái a Matávéhoz hasonlítanak, július 5.)
*Újabb vita alakulhat ki az internet-szolgáltatók és a Matáv között az internetes tarifák egymás közötti elosztásának módjában.
Egy kormányrendelet értelmében januártól a netes csatlakozást kínáló cégek megkapják a szörfözéssel töltött telefonos kapcsolat után beszedett összeg bizonyos százalékát.
Kormanik András, a 35 ezer előfizetővel rendelkező Interdotnet Kft. üzletfejlesztési igazgatója szerint a befolyt pénz nagyságrendileg kisebb, mint amire saját méréseik szerint számítottak.
A cég egyelőre csak következtetett arra, hogy miért kapott általa kevésnek tartott összeget, s ha megkeresésére a Matáv nem ad megfelelő választ, akkor az ügyet néhány más internet-szolgáltatóhoz hasonlóan a hírközlési döntőbizottság elé viszi.
(Világgazdaság: Újra éleződik a netdíjak vitája, július 5.)
*A Netfelhasználók Érdekvédelmi Társasága Egyesület tárgyalásokat kezdeményez a Matávval, illetve az Informatikai és Hírközlési Tárcával az internet elérhetősége miatt.
A tárgyalások célja, hogy azok is választhassanak maguknak kedvezményes csomagot, akiknek a Matáv és más szolgáltatók által augusztus 1-jétől biztosított internetelérés nem elegendő, de gazdasági vagy műszaki okokból nem tudnak korlátlan elérést biztosító technológiára előfizetni.
(Metro: Támogatják a kedvezményeket, Magyar Nemzet: Küzdenek a netért, július 5.)
*Általános tendencia a mobiltávközlésben, hogy a nagy nemzetközi szolgáltatók bizonyos idő elteltével saját nevükre nevezik át azokat a kelet-európai társaságokat, amelyeket korábban akviráltak - állapította meg az IDC piackutató társaság. A sort a Vodafone nyitotta meg, amely a német D2 és a görög Panafon érdekeltségét Vodafone-ra nevezte át.
A trendet a két nagy európai vetélytárs, az Orange és a T-Mobile folytatta.
Mindez alól hazánk kivétel: itt a Vodafone eredetileg is a külföldi tulajdonos nevével indult, s a jelek szerint megmarad a Westel Rt. és a Pannon GSM, elnevezés.
A lap úgy tudja, hogy a Pannon GSM-t korábban megvásárló Telenornál fel sem merült a névváltoztatás ötlete.
(Világgazdaság: Átnevezik kelet-európai cégeiket a mobilmultik, július 5.)
*A legnépszerűbb internetes hírportálokat wapos mobiltelefonjaikon is olvashatják a Pannon GSM előfizetői.
A ZsebWeb az első olyan szolgáltatás Magyarországon, amely közvetlen hozzáférést biztosít az internetes híroldalakhoz.
A Pannon GSM-mel együttműködő Voxline Kft. által kidolgozott világszabadalmi megoldás lehetővé teszi, hogy a már létező internetes tartalmak automatikusan, külön fejlesztés nélkül WAP alatt is olvashatóak legyenek.
(Magyar hírlap: Internetes portálok a Pannon WAP-on, július 5.)
*A Heim Pál Gyermekkórház vezetői több mint négymillió forint értékű orvosi műszert vehettek át adományként.
A Nokia Hungary Kft. ügyvezető igazgatója az anyatejgyűjtő-állomás számára egy sterilizáló berendezést, a sebészetnek pedig egy mini fúrókészletet adott át.
(Népszabadság: Budapest, Mai Lap: Adomány, Blikk: Adomány a Heim Pálnak, július 5.)
*Az eTel-csoport a European Telecommunications International megvásárlásával egy éven belül negyedik osztrák akvizícióját jelentette be.
Az év végéig az ETI bevétele várhatóan 30 millió euró lesz.
A tranzakcióval az eTel többek között egy 65 kilométeres városi optikai hálózathoz jutott. Az eTel hazánkban 2000 szeptemberében lépett piacra, ma mintegy 500 vállalati ügyfele van.
(Magyar Hírlap: Ausztriában terjeszkedő eTel, július 5.)
Mégis kínál augusztus 1-jétől kedvezményes internetes díjcsomagokat a Matáv - ezúttal állami támogatással.
A havi 15, illetve 40 órás szörfölés ára a telefondíjjal együtt várhatóan 3500, illetve 8500 forint körül lesz.
A havi 15 órás szörfölést lehetővé tevő csomagban az internetelérés telefondíja augusztus 1-je után bruttó 1550 forint, a csomaghoz vásárolható internetszolgáltatásé pedig nem haladja meg a havi 2 ezer forintot.
A havi 40 órás csomag telefondíja bruttó 4 ezer forint, s az internetszolgáltatásé várhatóan kevesebb lesz 4500 forintnál.
Az Informatikai és Hírközlési Minisztérium valamennyi primer telefonszolgáltatóval tárgyal, mert célul tűzte ki, hogy a kedvezményes csomagokat az ország egész területén igénybe lehessen venni - mondta el Kovács Kálmán hírközlési miniszter.
Polányi Sándor, a Vivendi Telecom Hungary vezérigazgatójának tájékoztatása szerint az általuk kínált csomagok nagyjából ugyanannyiba fognak kerülni, mint a Matáv csomagjai.
Árverseny alakult ki a nagy sávszélességű hozzáférést lehetővé tevő ADSL-szolgáltatás és a kábeles internetezés terén is.
Egy ADSL-szolgáltatás általában havi 10-12 ezer forintért vásárolható meg.
A júniusban 4 milliárd forintos Matáv-tőkejuttatással megerősített Axelero a mitnegy 30 ezer forintos belépti díjból július 4-étől 50 százalékos kedvezményt ad, júliusra és augusztusra pedig a 12 900 forintos havi díjat is elengedi - mondta el a lapnak Pohly Ferenc pr-osztályvezető.
A UPC Magyarország Kft. által ajánlott Chello belépési díja egyéves "hűségnyilatkozattal" 16 500 forint, a havi térítési díj 10 900 forint, ám ebből augusztus 5-éig történő csatlakozás esetén 3 hónapra 30 százalékos kedvezményt ad a szolgáltató.
Az ingyenes elérést kínáló FreeStart Kft. márciusban a Pantel-csoporthoz tartozó EuroWeb Rt. érdekeltségébe sorolt be.
A FreeStart küzd azért, hogy szolgáltatása továbbra is ingyenes maradhasson.
(HVG: Állami háló, Bank és Tőzsde: Matáv: új internetes konstrukciók, Figyelő: Támogatott Internet, Magyar Narancs: Állami internetkedvezmények, Üzleti7: Internet mindenkinek, 2002/27)
Az Állami Privatizációs és Vagyonkezelő Rt. két megoldást lát arra, hogy az Antenna Hungária Rt. megtarthassa a Vodafone-ban legalább 25 százalék + 1 szavazatot képviselő részvénycsomagját - mondta el Kamarás Miklós, az ÁPV Rt. vezérigazgatója.
Az egyik lehetőség az a mintegy 7 milliárd forintos tőkeemelés, melyet az állam finanszírozna, hogy a VRAM Rt. lejegyezhesse a részesedést fenntartásához szükséges részvényeket.
A másik megoldás szerint a cég, illetve az ÁPV Rt. tárgyalásokat folytatna a vételi opció határidejének meghosszabbításáról.
(Bank és Tőzsde: Az Állami Privatizációs és Vagyonkezelő Rt., Figyelő: Drága állami cégek, 2002/27)
Miközben a cégek sérelmezi, hogy támogatói tevékenységükről alig jelenik meg hír a sajtóban, az e célra fordított összegeket a legtöbb vállalat titokban tartja.
A TNS Modus piackutató cég által tavaly ősszel 100 hazai nagyvállalat körében végzett kutatás szerint a cégek 76 százaléka költ szponzorálásra, ám ezek közül 12 százalék üzleti titoknak minősítette, hogy mennyit.
Némely vállalat szponzori szerepe nem egyértelmű a nyilvánosság előtt.
Az INRA Hungary felmérése szerint a Matávot - amely a legnagyobb hazai támogató: 384 milliárdos nettó árbevételének 1,5 százalékát, évi 5,78 milliárd forintot fordít szponzorációra - a megkérdezetteknek csupán 7 százaléka említi ismert szponzorként.
A Matáv viszonylagos ismeretlenségét magyarázhatja, hogy a távközlési cég céltudatosan tette le voksát a komolyzene mellett.
(Figyelő: Hosszútávfutás, 2002/27)
A lap által készített összeállítás szerint a Matáv a klasszikus zene, a jazz, és az igényes popzene, a képzőművészet, a színházi bemutatók és a tömegsport-rendezvények mellett tette le voksát.
A cég emellett támogatja a szociális és egészségügyi területet, kórházakat, a szív- és érrendszeri betegségek megelőzését, gyógyítását, valamint egészségmegőrző és gyógyító programokat, s a játszóterek építését.
Az olimpiai mozgalom támogatásával a Westel ma az egyik legnagyobb, legtöbbet segítő sporttámogatónak számít.
(Figyelő: A TOP20 cég támogatási tevékenységének részletei, 2002/27)
Nagygyörgy Tibor, a Biggeorge Rt. társtulajdonosa az 1800 Mhz-es mobiltender indulásakor felajánlotta az Ericssonnak, hogy cége segít bázisállomások telepítésére alkalmas helyeket felkutatni, s a tulajdonosokkal szerződést kötni.
Mivel erre mindössze három hónapja volt az ingatlancégnek, a mobiltársaságnál 15-20 helyszín megszerzését feltételezték az ajánlótól.
A Biggeorge's 140 megállapodást tett lehetővé.
A cikk Nagygyörgy Tibort és vállalkozását mutatja be.
(Figyelő: A közvetítő, 2002/27)
Az Index megindította kísérleti ingyenes internet-szolgáltatását, amely munkanapokon hajnali 2 és este 6 óra, munkaszüneti napokon pedig hajnali 2 és délután 3 óra között érhető el.
(Magyar Narancs: Ingyennet, 2002/27)
A hazai piacgazdaság gyermekéveiben igazi reklámháborúnak lehetnek tanúi a tévénézők.
Az egyik mobilszolgáltató ugyanis reklámklipjében "alacsonyan kezdtek szállni a vezetékes telefonok, majd a macskakövön landoltak".
Csupán néhány hetet késett a válasz, melyben a vezetékes szolgáltató arra hívja fel a lakosság figyelmét, hogy nem fogja mindenki az ablakon kihajigálni készülékét.
(Üzleti7: Reklámháború, 2002/27)
A Westel Mobil Távközlési Rt. április közepén jelentette be, hogy a világ GSM-szolgáltatói közül elsőként indította el tejes körű, kereskedelmi MMS-szolgáltatását.
Az MMS-t tulajdonképpen az SMS multimédiás változata.
A két üzenetforma közötti különbség az, hogy míg egy SMS küldésekor csupán szöveget, esetleg animált grafikákat lehet továbbítani, addig az MMS-eknél mindez hangfelvételekkel és digitálisan rögzített fényképekkel bővíthető.
(Üzleti7: Mobilizálódó vizualitás, 2002/27)
A Hírközlési Döntőbizotság kötelezte a Pannon GSM Rt-t, hogy a V-fon Rt-vel kötendő összekapcsolási szerződésben a hírközlési törvény szabályai szerint állapítsa meg a mobil hívások ellenértékét.
A V-fon Rt hálózati szerződési ajánlattal kereste meg a céget, a tárgyalások során azonban nem sikerült megállapodni a V-fon hálózatából indított és a mobil hálózatban végződtetett hívásokért fizetendő ellenértékről.
(Üzleti7: Egy hét, 2002/27)
*Az egész országban elérhetőek augusztus 1-től az államilag támogatott kedvezményes internet-hozzáférési csomagok.
A kedvezményes csomagokról szóló megállapodást aláírta az Informatikai és Hírközlési Minisztérium, a Vivendi, a Monortel, az Emitel és a Hungarotel is.
Kovács Kálmán miniszter elmondta: a kormány döntése szerint az IHM korábbi informatikai célelőirányzatából évente hárommilliárd forinttal támogathatja a világháló használatának olcsóbbá tételét.
Az idén csupán augusztustól fizetik a támogatást, várhatóan 1,3 milliárd forintot költenek e célra.
Augusztus 1-jétől igénybe vehető havi 15 órás csomag 1550, a 40 órás csomag 4000 forintba fog kerülni.
Straub Elek, a Matáv elnök-vezérigazgatója szerint az új kedvezmények révén a jelenlegihez képest egészségesebb lesz az internetpiac.
A részletekről szólva Straub kifejtette: az új tarifákkal 16-tól 24 óráig lehet internetezni, 0 órától reggel 7-ig percenként 50 fillérbe fog kerülni a világháló.
Polányi Sándor, a Vivendi vezérigazgatója úgy vélekedett, mostantól nem lehet a telefontársaságokra és tarifáikra fogni az internet alacsony elterjedtségét.
Kovács és Polányi hangsúlyozta, hogy a mostani csak az első lépés abban a sorban, amely révén 4 éven belül a lakosság körében is széles körben elterjedhet az internet használata.
(Magyar hírlap: Olcsóbb lesz az internetezés augusztustól, Magyar Nemzet: Kedvezményes internetdíjak augusztustól, Napi Gazdaság: Egy forintért két perc Internet, Népszabadság: Hálóraszállás olcsóbban, Népszava: Államilag támogatott internet augusztustól, Világgazdaság: Egységes internetkedvezmények, Metro: Augusztustól kedvezményes lesz az internet-hozzáférés, július 16.)
*A lap úgy tudja, hogy ma interpelláció hangzik el a parlamentben a polgári kormány Írisz-Sulinet programjának méltatlan és alaptalan degradálása miatt.
Elképzelhető, hogy a hálózatba bekötött iskolák költségtérítést fizetnek az eddigi ingyenes szolgáltatásért.
(Magyar Nemzet: Sulinet pénzért?, július 16.)
*Simai Anna, a Nokia Hungary Kft. kommunikációs igazgatója a lapnak írott levelében a Magyar Hírlap július 10-i számában "A gyermekkórházaknak szívesebben adnak" c. megjelent cikkhez fűz megjegyzést.
Az igazgató szavai szerint a Nokia társadalmi szerepvállalásának szerves része a támogatói és karitatív tevékenység, a társaság immár hatodik éve adományoz műszereket a Heim Pál Gyermekkórháznak.
A Nokia 20 millió forinttal támogatta a tiszai ciánkatasztrófa következményeinek enyhítését, s 6 millió forinttal segítették a tiszai árvíz károsultjait.
(Magyar Hírlap: Tisztelt Szerkesztőség!, július 16.)
*A piac szemmel láthatóan nem fogadta kedvezően, hogy Ron Sommert Gerd Tenzer eddigi műszaki igazgató válthatja fel a Deutsche Telekom vezérigazgatói posztján.
Tegnap a frankfurti tőzsdén több mint 10 százalékot süllyedt a távközlési cég árfolyama.
Sommer sokat veszített korábbi népszerűségéből azt követően, hogy a DT részvényeinek értéke tizedére esett vissza két év alatt.
Emellett természetesen politikai indíttatása is van Sommer menesztésének: Schröder kancellár a vezérigazgató eltávolításával igyekszik elnyerni a DT kisrészvényeseinek szimpátiáját.
A már régi motorosnak számító Tenzertől ugyanakkor nem sokat várnak a piaci szereplők, akik szerint Tenzer végig kiállt Sommer stratégiája mellett, így aligha várható el tőle, hogy a társaság portfóliójának jelentős átalakításával legalább egy részét törleszteni tudja az adósságoknak.
Sommerrel a harmadik nagy európai állami telefontársaság vezérigazgatója távozik egy éven belül.
(Világgazdaság: Bizalmatlanság a DT-nél, Napi Gazdaság: Megnevezték a DT-vezér lehetséges utódját; Fekete hétfő az óceán mindkét partján, július 16.)
*A korábban tervezett 2003. januárhoz képest egy évet is csúszhat a teherjárművek után a németországi autópályákon fizetendő útdíj bevezetése, miután a technikai megvalósításra kiírt pályázaton alulmaradt Ages konzorcium panaszt tett a német versenyhivatalnál.
A Vodafone, az Aral és a Shell által alkotott konzorcium a lépést azzal indokolta, hogy a Daimler, a Deutsche Telekom és a francia Cofiroute nyertes ajánlata irreális számításokon alapul, s árdömpingnek minősül.
(Világgazdaság: Késik az autópályadíj Németországban, július 16.)
*A brit Interroute bejelentette, hogy megvásárolta a csődbe ment holland KPNQWest csoport nyolc európai nagyvárosban működő Ebone adatszolgáltató üzletágának többségi részesedését.
A tárgyalásokhoz közel álló források tájékoztatása szerint a vételár 15 millió euró volt.
A svéd Telia korábban jelezte, hogy szívesen versenybe szállna a holland KPN-nel az Ebone hálózat bizonyos elemeiért.
A KPN a hálózat maradékáért összesen 20 millió eurót kínált.
(Napi Gazdaság: Az Interroute megvette az Ebone hálózat többségét, július 16.)
*A boszniai muszlim-horvát föderációban jövő hétfőn indul, s egy hónapig tart majd a magánosításra kiszemelt állami vállalatok nyilvános részvénykibocsátásának harmadik fordulója.
Ebben a körben szerepelnek a legfontosabb áram-szolgáltatók, illetve a BH Telecom és a HPT Mostar távközlési cégek is.
E két utóbbi távközlési vállalatból az értékesítésre szánt tulajdonrész értéke 63,5 millió, illetve 10,8 millió bosnyák márkát ér.
(Világgazdaság: Erőre kap a bosnyák privatizáció, július 16.)
*A Forbes legfrissebb 100-as vállalati toplistájának élén a Wal-Mart Stores végzett több mint 219,8 milliárdos tavalyi árbevételével.
A lista 19. helyén a japán NTT távközlési vállalat található, az amerikai Verizon Communications a 26. helyen végzett.
A tavalyi év legveszteségesebb cégeiről készített összeállításban az első helyen a kanadai Nortel Networks végzett, a második a Vodafone volt, a harmadik a Lucent Technologies, a 4. a Vivendi Universal volt.
A "vesztesek" toplistájának 8. helyezettje a France Télécom, amelyet a Royal KPN, illetve az NTT követ.
(Magyar Hírlap: A Wal-Mart Stores a legnagyobb cég, július 16.)
*A Matáv részvényvásárlás útján megszerezte az Első Pesti Telefontársaság Rt. részvényeinek 87,40 százalékát, és így közvetlen befolyással rendelkezik a társaságban - jelentette be tegnap a távközlési társaság.
A Matáv a többségi tulajdonában álló Investel Rt.-n keresztül további 3,48 százalékos befolyással rendelkezik a társaságban, így összes befolyásának mértéke 90,88 százalék.
A Matáv a Pénzügyi Szervezetek Állami Felügyeletének nyomására február végén tett nyilvános vételi ajánlatot az EPT részvényeire, amelynek eredményeként tulajdonrésze 79,4 százalékra emelkedett.
Ezáltal lehetősége nyílt arra, hogy további ajánlat nélkül növelje tulajdonrészét.
Amivel a társaság nem nyilvános vételi ajánlat útján lépte át a 90 százalékos küszöböt, még egy ajánlatra lesz szüksége ahhoz, hogy elindítsa a kiszorítást.
(Napi Gazdaság: Ismét kilencven százalék felett a Matáv az EPT-ben, Világgazdaság: Ismét 90 százalék felett a Matáv, július 29., Magyar Hírlap: A Matáv folytatja az EPT felvásárlását, július 27.)
*Júliustól átlagosan 10 százalékkal drágultak a MatávkábelTv program-csomagjai.
A GVH-nál még tart a januári kábeltévés áremelések miatt indult vizsgálat.
A mostani tarifaemelést a MatávkábelTv tartalmi változással és a hozzá kapcsolódó költség növekedésével magyarázza.
A társaság kínálatába két új program - a Le Cinema és a Sport1 - került be nemrég.
(Népszabadság: Árat emelt a MatávkábelTv, július 29.)
*A technikai jellegű kábeltévé-szolgáltatások kínálata, minősége Budapesten is messze elmarad az európai nagyvárosokétól.
Az előfizetők számára néha követhetetlen áremelések, az olykor korlátozott programcsomag-választék az elégedetlenség forrása.
Az USA-ban már régen kiépült az a rendszer, amely lehetőséget ad arra, hogy az előfizető maga válogassa össze tetszése szerint a csatornákat.
Szűcs László, a UPC Hungary sajtókapcsolati igazgatója szerint ilyen lehetőség megjelenése hazánkban egyelőre nem várható, ehhez komoly technológiai fejlesztésekre volna szükség.
Hasonlóan nyilatkozott Tóth András, az Antenna Hungária Rt. sajtóreferense is, aki elmondta: az AH-nál tervezik ugyan az átállást az analóg televíziózásról a digitálisra, de ennek megvalósítása még várat magára.
(Népszabadság: Kábeltévé: szolgáltatások gyerekcipőben, július 29.)
*Az Antenna Hungária Rt. múlt szerdán megválasztott új igazgatósága első ülésén Lévay Örsöt választotta meg a 9 tagú testület elnökének.
Az új elnök kiemelt feladata lesz a privatizáció előkészítése.
A legfőbb tulajdonos ÁPV Rt. javaslatára a július 24-ei közgyűlésen a részvényesek szétválasztották az elnök-vezérigazgatói posztot, de ettől függetlenül az ezt korábban betöltő László Géza vezérigazgató igazgatósági tagként továbbra is részt vesz a plénum munkájában.
(Napi Gazdaság: Lévay lett az Antenna elnöke, július 29.)
*A Westel Rt. tavaly 49,1 milliárd forintos mérleg szerinti eredményt ért el, 193,5 milliárd forintos árbevétel mellett.
2001-ben a Westel 52,1 milliárdos üzleti eredményt könyvelhetett el.
A társaság jegyzett tőkéje tavaly év végén 8,021 milliárd forint volt, saját tőkéje azonban 80,1 milliárd forintról 112 milliárd forintra emelkedett.
A Westelnek tavaly év végén 2,493 millió előfizetője volt.
A Pannon GSM Távközlési Rt. az idei második negyedévben közel 40 milliárd forint árbevételt és mintegy 15 milliárd forint adózás előtti eredményt ért el.
A cégnek június végén 2,146 millió előfizetője volt.
(Magyar Hírlap: Stabil a Westel előnye, Magyar Nemzet: A mobil hozza a növekedést, Népszabadság: Kedvező mobilmérlegek, Népszava: Jó eredmények a Westelnél; Több az előfizető a Pannon GSM-nél, július 27.)
*Az idei második negyedévben 43 százalékkal 3,16 milliárd koronára emelkedett a norvég Telenor ASA bruttó nyeresége.
Az elemzői várakozásoknak megfelelő EBITDA annak is köszönhető, hogy az állam többségi tulajdonában lévő Telenor most konszolidálta a korábban megvásárolt Pannon GSM, illetve a maláj DIGI.Com mobilszolgáltatókat.
A Telenor pénteken közölt adatai szerint a Pannon GSM Rt. a második negyedévben 1,21 milliárd norvég korona, az első hat hónap során pedig összesen 1,91 milliárd norvég korona árbevételt ért el.
A mobilcég EBITDA eredménye idén a második negyedévben 455 millió korona volt.
(Napi Gazdaság: Megugrott a Telenor nyeresége, július 29.)
*A Sziget fesztivál az "ifjúságkutatók" paradicsoma - olvasható a hamarosan megrendezésre kerülő nyári fesztiválról.
A lap által idézett kutatási adatok szerint a Szigetre látogatók többsége már rendelkezik mobiltelefonnal.
Tavaly a "szigetelők" 73,5 százalékának volt mobilkészüléke, szemben az egy évvel korábbi 41,9 százalékos aránnyal.
A fesztiválra látogatók 29 százalékának van saját internet-hozzáférése.
(Népszabadság: Meddig kell az együttlét?, július 27.)
*A Vodafone pre-paid ügyfelei közül elsőként a Spanyolországba és Máltára utazó ügyfelek használhatják telefonjaikat az országhatáron kívül.
Vitai Attila, a Vodafone vezérigazgatója elmondta, hogy a VitaMax kártyás ügyfelek külföldön vásárolt kártyával is feltölthetik egyenlegüket.
(Metro: Új szolgáltatást kínál a Vodafone külföldön, Blikk: Olcsó, gyors telefon Madridból Budapestre, július 29., Mai Lap: Vitamax Roaming, július 27.)
*Lapértesülések szerint Thomas Middlehoff, a Bertelsmann vezérigazgatója lesz a Deutsche Telekom új vezérigazgatója.
A DT szóvivője nem kívánta kommentálni a hírt, s a német pénzügyi tárcánál is csak annyit mondtak, hogy majd a vállalat felügyelő-bizottsága dönt.
Egyes német lapértesülések szerint Middlehoff távozni készül a Bertelsmanntól.
(Világgazdaság: Bertelsmann-vezér a DT élén?, július 29.)
*Likviditási válságról szóló hírek terjedtek el a harmadik legnagyobb amerikai távolsági távközlési szolgáltatóról, a Sprintről.
A pletykák szerint a társaság nem tudja kifizetni küszöbönálló kötelezettségeit.
Sprint közleményt adott közre, amelyben cáfol mindenféle híresztelést.
A társaság 1,85 milliárd dollár pénzeszköz felett rendelkezik, ebből 650 millió készpénz.
A cég szerint az idei év végéig összesen 550 millió dolláros kötelezettsége áll fenn, s közel áll a megegyezéshez a jövő év augusztusában lejáró kölcsönök helyébe lépő újabb hitelszerződésekről.
(Világgazdaság: Likviditási válság a Sprintnél is?, július 29.)
*A vártnál sokkal később kerülhet sor az új generációs mobilhálózatok európai debütálására.
A többnyire éppen a 3G miatt eladósodott távközlési cégek ma már úgy látják, hogy túl sok időbe telik, míg befektetéseik megtérülhetnek, ezért többen feladják efféle terveiket.
A sort a múlt héten a spanyol Telefónica és a finn Sonera nyitotta meg, mikor bejelentette, hogy felfüggeszti közös vállalkozása, a Group 3G működését.
A társaság megalapításának célja az volt, hogy új generációs mobilszolgáltatásokat nyújtson Német-, Olaszországban, Ausztriában és Svájcban.
Elemzők szerint a Telefónica és a Sonera kapitulációjának példáját más vállalatok is követni fogják Európában.
Míg a nyugat-európai kormányok kötelezték a társaságokat a 3G használatára, addig Washington a cégekre bízta, milyen mobiltechnológiát részesítenek előnyben.
Nem örültek a mostani bejelentésnek a távközlési berendezés- és készülékgyártók, a Nokia, az Ericsson, a Motorola, mivel a rendszerekhez kapcsolódó beruházásokból, készülékeladásokból remélték apadó bevételeik újbóli növekedését.
(Világgazdaság: Visszavonulót fújnak a 3G-nek Európában, július 29.)
*A European Aeronautical Defence Space Company vásárolta meg a British Aerospace-től annak 25 százalékos részesedését az Astrium műholdas társaságban 165 millió fontért.
Az EADS-nek most 75 százalékos részesedése van az Astriumban, így szabadon dönthet a műholdas társaság sorsáról.
Az eladó és a vevő Paradigm Secure Communications néven új vegyes vállalatot kíván létrehozni katonai műholdas szolgáltatásra.
(Világgazdaság: Az EADS-é lett az Astrium negyede, július 29.)
*Megjelent a Turizmus Telefon-Panoráma turisztikai telefonkönyv.
A kiadvány 232 oldalon több ezer utazási iroda, szálloda, étterem és egyéb szolgáltatás mellett a szakmai cégek vezetőinek elérhetőségét is tartalmazza.
(Népszava: Új tematikus telefonkönyv, július 29.)
*A Vodafone-nál egy 3 perces csevegés Horvátországból 8 ezer forintba kerül, illetve 7600-ba, ha a Westel vagy a Pannon előfizetője fecseg ugyanennyit.
Az országok 6 díjzónába vannak sorolva, többnyire hazánktól való távolságuk alapján.
A hívások költségei a Pannonnál 250 és 645 forint között vannak, míg a Westelnél ez 320 és 720 forint között változik.
(Magyar Hírlap: Kártyával százas az SMS, július 29.)
*A fővárosi Bajcsy-Zsilinszky Kórház 1,4 millió forint adományt kapott a Matáv Rt.-től.
Az egészségügyi intézmény az összeget gégedaganatok diagnosztizálására alkalmas műszerekre fordítja.
A Matáv jótékony célú támogatásaival követendő példát kíván mutatni a többi nagyvállalatnak.
Ezzel kettős célt lehet elérni: segít az anyagi segítségre szoruló intézményeknek, s javítja az adott cégről alkotott társadalmi vélekedést.
(Magyar Hírlap: Adományt kapott a Bajcsy kórház, augusztus 12.)
*A PSZÁF pénteken megjelent határozataiban ismét magánszemélyek és cégek tömegét figyelmeztette, illetve büntette meg tisztességtelen árfolyam-befolyásolás miatt.
A felügyelet az Eastbrokerst egymillió, a cég egyik üzletkötőjét 350 ezer, egy Ninex Plusz nevű betéti társaságot pedig másfél millió forintra bírságolt.
A bírságokat a felügyelet egy a Matáv-részvények tavaly augusztusi lejáratára kötött határidős ügyletekkel kapcsolatos vizsgálat nyomán szabta ki.
A megbírságoltak közül a két utóbbit tisztességtelen árfolyam-befolyásolás miatt büntette a PSZÁF.
(Napi Gazdaság: Beindult a felügyeleti gőzhenger, Világgazdaság: Bírság az Eastbrokersnek, augusztus 12.)
*Az Axelero Rt. kérelmet nyújtott be a hírközlési döntőbizottsághoz a V-fon Rt. ellen, mert a társaság késlekedett az internet-szolgáltatás hálózati szerződésének megkötésével.
Az észrevételt a hdb jogosnak találta.
A hdb szerint a Hungarotel Rt. Is jogsértést követett el, amikor a díjmegosztás alkalmazását a hálózati szerződés megkötésének feltételéhez kötötte.
(Napi Gazdaság: A HDB szerint jogsértő volt a Hungarotel, Világgazdaság: Újabb ügyek a hdb előtt, augusztus 12.)
*Az amerikai SBC Communications 31,9 százalékra növelte részesedését az öt magyar távközlési körzetben telefonszolgáltatást végző Hungarotel Rt.-ben.
Az SBC összesen 1,3 millió részvényt vett meg 12 millió dollárért, s így a Hungarotel-papírok száma 3,9 millióra nőtt.
(Világgazdaság: Növelte részesedését az SBC a Hungarotelben, augusztus 12.)
*Szerdán a világ leggazdagabb futballklubjaként számon tartott Manchester United találkozik a kevesebb mint egyszázadnyi pénzből gazdálkodó ZTE csapatával a Bajnokok Ligájába jutásért.
Az MU első számú szponzorának, a Vodafone-nak magyarországi vállalata is "rájátszott" az eseményre, ugyanis a mobilcég 12 ezer belépőt vásárolt fel.
Ebből 10 ezret saját ügyfeleiknek osztanak ki, akik SMS-en keresztül nyerhetnek jegyet a találkozóra.
A többi jegyet üzleti partnereinek szánja a Vodafone.
(Világgazdaság: Kinek szurkol a Vodafone?, Magyar Hírlap: Mától árulják a jegyeket a BL-meccsre, augusztus 12.)
*Kajos Róbert vette át az EMC Corp. magyarországi leányvállalatának vezető teendőit. Kajos korábban a Synergonnál és az Olivettinél dolgozott, melyet megelőzően a Pannon GSM Rt.-nél dolgozott rendszermérnökként.
(Világgazdaság: Megbízott vezető az EMC Magyarország élén, augusztus 12.)
*Az Antenna Hungária Rt. tájékoztatja részvényeseit és befektetőit, hogy augusztus 12-én nyilvánosságra hozza 2002. I. féléves gyorsjelentését.
A jelentés teljes szövege, s az ahhoz kapcsolódó adatlapok az AH Rt. székhelyén megtekinthető, valamint letölthető a társaság honlapjáról magyar, illetve angol nyelven is.
(Magyar Tőkepiac, Magyar nemzet: Az Antenna Hungária magyar Műsorszóró és Rádióhírközlési Rt. 2002. I. félévi gyorsjelentése, augusztus 12.)
*Az Antel Holdings 36,5 millió euróért megvásárolja a KPNQwest Ebone Central Europe B.V.-t, az egykori GTS Central Europe Holdingsot.
Az ügylet révén a GTS-Datanet is az új tulajdonos kezébe kerül.
Az Antel anyacége a 20 milliárd dollárnyi vagyonnal rendelkező Menatep-csoport, mely a Jukosz olajtársaság 61 százalékos tulajdonosa.
A végleges vételárat a KPNQwest Ebone Central Europe B.V. teljes körű pénzügyi könyvvizsgálata után állapítják meg.
(Világgazdaság: Orosz kézbe került a GTS-Datanet, Napi Gazdaság: Orosz kézben a GTS-Datanet, augusztus 12.)
*A csődbe ment WorldCom Inc. további 3,3 milliárd dollár rosszul elkönyvelt bevételt talált az elmúlt három év mérlegeiben, így már több mint 7 milliárd dollárra rúg a kreatívan elszámolt összeg.
A mintegy 20 millió egyéni előfizetőt és több ezer vállalati ügyfelet kiszolgáló WorldCom a tavalyi évre eredetileg 1,4 milliárd dollár, az idei első negyedévre 130 millió dollár nettó nyereséget mutatott ki.
(Napi Gazdaság: Újabb lyuk a WorldComnál, Világgazdaság: Újabb valótlan milliárdok a WorldComnál, augusztus 12.)
*Miközben a WorldCom adósságai egyre nőttek, s a vállalat hamis adatokat publikált, a cég első számú vezetői meglehetősen jól kerestek: éves jövedelmük együttesen elérte a 104 millió dollárt, vagyis meghaladta a 25 milliárd forintot.
(Magyar nemzet: Jó üzlet a csőd, augusztus 12.)
*A cseh állam 1,82 milliárd euróért eladta a Cesky Telecom 51 százalékos részesedését a dán TDC és a Deutsche Bank alkotta konzorciumnak.
Az ár 26 százalékos felárat tartalmazott az aktuális tőzsdei árfolyamhoz képest, az ügylet 3,56 milliárd euróra értékelte a cseh távközlési vállalatot.
Figyelemreméltó, hogy a Matávnál ötödével kisebb, s 40 százalékkal kevesebb profitot produkáló cseh cég a magyar vállalat jelenlegi kapitalizációjánál jó 10 százalékkal ér többet.
A CT árbevétele tavaly 55,8 milliárd korona volt, ebből 30 milliárd korona az Euroteltől, az 51 százalékos CT-tulajdonban lévő, 3,6 millió előfizetővel rendelkező mobilszolgáltatótól származott.
(Napi Gazdaság: Kisebb, de drágább a Cesky Telecom, augusztus 12.)
*Egy hónappal azután, hogy a cseh korona 28,85-ös árfolyammal történelmi rekordszintre erősödött az euróhoz képest, a múlt pénteken már több mint 31 koronát kértek egy euróért a prágai devizatőzsdén.
Az árfolyam alakulásába egyesek szerint belejátszhatott a cseh kormány azon döntése is, mely szerint a Cesky Telecom AS 51,1 százalékának eladásából származó 1,82 milliárd euró bevételt a jegybankon keresztül váltja át koronára, miáltal az ügyletnek nem lesz devizapiaci hatása.
(Napi Gazdaság: Meredeken gyengül a cseh korona, augusztus 12.)
*Meghiúsulhat a svéd Telia AB és a finn Sonera Corp. távközlési vállalatok egyesülésének terve, miután Stockholmban megütköztek azon, hogy a felvásárolni kívánt finn társaság a minap 4,28 milliárd euró értékcsökkenési leírást eszközölt németországi és olaszországi harmadik generációs mobilszolgáltatási befektetései után.
A márciusban bejelentett, s már az EU brüsszeli bizottsága által is jóváhagyott 66 milliárd svéd korona értékű ügylet eredményeként Skandinávia domináns távközlési vállalata jönne létre, melyben a Telia 64, a Sonera 36 százalékos üzletrésszel rendelkezne.
A két vállalat egyesülése a kormányokat érinti leginkább, hiszen a Telia 70, a Sonera pedig 53 százalékos állami tulajdonban van.
(Napi Gazdaság: Meghiúsul a Telia és a Sonera házassága?, augusztus 12.)
*A Magyar EU-bővítési Üzleti Tanács (HEBC) legfrissebb jelentésében egyenlő esélyű roma foglalkoztatási program megindítását javasolja a kormánynak.
A többek között a Nestlé, a Siemens, az Ericsson, a Nokia, a Philips és az ABB magyar leányvállalatait tömörítő vállalati szövetség véleménye szerint a kabinet a közbeszerzési pályázatoknál megkövetelhetné a szerződő felektől, hogy valamennyi foglalkoztatási kategóriában alkalmazzák a romákat.
(Magyar Hírlap: Roma foglalkoztatási programot szorgalmaznak a multik, augusztus 12.)
*Az AOL Time Warner részvényesei vasárnap beperelték a világ legnagyobb médiacégét azzal, hogy a vállalat az internet-szolgáltatásból származó bevételek esését a reklámbevételekkel próbálta elkendőzni.
(Népszava: Beperelték a részvényesek az AOL Time Warnert, augusztus 12.)
*Egyes japán elektronikai alkatrészgyártóknál megszakították a nyári szabadságolási időszakot annak érdekében, hogy a megnövekedett keresletre felkészülve elég árut szállíthassanak a megrendelőknek.
Japán lapértesülések szerint elsősorban a távközlési és IT-vállalatok beszállítóinál jellemző a rendkívüli műszak.
(Világgazdaság: Félbehagyott japán szabadságolások, Magyar Hírlap: Élénkülő elektronikai piacra számítanak Japánban, Népszava: Félbehagyott szabadságolások Japánban, augusztus 12.)
*Ma ismerteti új stratégiáját a Matáv többségi tulajdonosa, a Deutsche Telekom.
Német lapértesülések szerint a társaság a tavalyi 3,5 milliárd eurós veszteség után az idei első félévben 3,6 milliárd eurós negatívummal rukkol elő.
A DT ideiglenes elnöke, Helmut Siehler már előrevetített néhány dolgot a várható intézkedések közül.
Siehler 2003 végéig 50 milliárd euróra kívánja leszorítani a társaság adósságállományát, s ez valószínűleg egyes érdekeltségek eladásával érhető el.
Az ügyben érintett lehet a DT 59 százalékos tulajdonában lévő Matáv is, bár Siehler a Frankfurter Allgemeine Zeitungnak pénteken adott interjújában nem hozta szóba a magyar érdekeltséget.
A DT első embere ugyanakkor elmondta, a mobiltelefon üzletágat egységesíteni szeretnék, amely mindenképpen erősíti azt a hetekkel ezelőtt megjelent híresztelést, miszerint a DT átveszi a Westelt a Matávtól.
A Financial Times Deutschland a DT egyik szakszervezeti vezetőjét idézte, aki szerint értelmetlen lenne a drága pénzen megvásárolt kelet-, délkelet-európai érdekeltségeket eladni.
Ha ez mégis napirender kerülne, a szakszervezet nem hagyná jóvá az intézkedést.
(Világgazdaság: Tartanak a Matáv eladásától; Előrejelzés, Metro: A DT nem adja el a Matávot, Magyar Hírlap: Nem adják el a Matávot, Népszabadság: A DT Kelet-Európában marad, augusztus 21., Magyar hírlap: Szerdán eldőlhet a Matáv sorsa, augusztus 17., Magyar hírlap: A Deutsche Telekom első féléves rekordvesztesége, Magyar Nemzet: Bajban a Matáv anyacége, augusztus 19.)
*Szeptember 1-jétől a Matáv is bevezeti SMS-szolgáltatását.
Üzenetek az ilyen jellegű készülékek és a Westel hálózatára kapcsolódó mobilok között is válthatóak.
A várható tarifákról egyelőre nem közölt információkat a társaság.
Az SMS-ek küldésére alkalmas telefonok ára a kiskereskedelemben jelenleg 80-150 ezer forint között mozog.
A Matáv az idei első félévben 2 103 995 vezetékes lakossági ügyfelet tartott nyilván, amely 4,7 százalékkal volt kevesebb az egy évvel korábbinál.
(Világgazdaság: Szeptembertől Matáv-SMS, augusztus 21.)
*A Bartók Béla úti felújítás munkálatai során elvágták a Matáv egyik nagy keresztmetszetű optikai kábelét. Emiatt zavarok álltak be egyes előfizetők távközlési ellátásában Dél-Budán.
(Magyar Hírlap: Elvágták a Matáv kábelét, Népszabadság: Elvágták a Matáv egyik, augusztus 17.)
*A nemzetközi börzék gyengélkedése ellenére is megindulhatna a fellendülés a BÉT-en.
A Matáv esetében a távközlési papírt a Westel leválasztásával kapcsolatos várakozások mozgatják.
(Magyar Hírlap: A nyár végén a tőzsdei áresés is véget érhet, augusztus 19., Népszava: Tovább gyengélkedik a tőzsde, augusztus 21.)
*A Matáv Rt. sajtófigyelés, valamint Matáv Pont dekoráció tárgyú beszerzéseire ajánlati felhívást tesz közzé.
(Népszabadság: A Matávnak, Magyarország vezető távközlési szolgáltatójának közleménye, augusztus 21.)
*A Pannon GSM megállapodást írt alá a Nokiával, amely szerint a Nokia teljes MMS-rendszert szállít a Pannon GSM-nek.
Az MMS-képes telefonokról e-mail-címekre is küldhetnek multimédiás üzenetet a felhasználók.
(Napi Gazdaság: A Pannon a Nokiát választotta MMS-szállítójául, Metro: A Pannonnál is indul az MMS, augusztus 21.)
*Kísérleti jelleggel már működik a szeptemberben beinduló új parkolási-díjfizetési rendszer.
Novák Péter, a Budapesti Önkormányzati Parkolási Kft. vezetője elmondta: a díjfizetés bármelyik telefontársaságon keresztül intézhető.
(Mai Lap: Mobilról fizethető parkolás, augusztus 18.)
*Az elmúlt 9 hónapban egymilliónál is több mobiltelefont értékesített Magyarországon a Siemens, s ezzel a társaság piacvezető pozíciót vívott ki magának.
A cég közlése szerint a Siemens részesedése a hazai piacon a tavalyi 35 százalékról az idén 40 százalék fölé emelkedett, s ezzel a cég a Nokiát is megelőzte.
Egyes becslések szerint tavaly ősz óta mintegy 2 millió mobiltelefon talált gazdára Magyarországon, a Hírközlési Felügyelet adatai szerint ugyanakkor ebben az időszakban 1,66 millióval emelkedett a mobiltelefon-előfizetők száma.
(Magyar Hírlap: Magyarországon a Siemens készülék a legnépszerűbb, augusztus 21.)
*Szeptember végéig 2600 főt bocsát el telefonhálózat-egysége központjából és mobiltelefon-gyártó részlegétől a német Siemens AG.
A világ negyedik legnagyobb mobiltelefon-gyártója az előbbi részlegtől 2300, az utóbbitól 300 embert bocsát el.
(Világgazdaság: A Siemens elbocsát 2600 főt, augusztus 21.)
*A Profil c. osztrák hetilap egy kelet-európai sorozat keretében Magyarországról közölt cikket e heti számában "A nagy kiárusítás" címmel.
Marianna Kager, a Bank-Austria Creditanstalt vezető közgazdásza a cikkben úgy nyilatkozott, hogy hazánk egyre inkább eltávolodik korábbi szerepétől, s már nem csupán a Nyugat gyártási helyszíne: a Nokia, az Ericsson, az IBM és a General Motors kutatóintézeteket is létrehozott már Magyarországon.
(Népszava: Kiárusítás magyar módra, augusztus 21.)
*A Deutsche Telekom tárgyalásokat kezdett az amerikai Cingular Wireless Corp.-pal arról, hogy eladná neki a szintén amerikai VoiceStream Wireless Corp. mobilszolgáltató leányvállalatát. A DT 1999-ben 31 milliárd dollárért vásárolta meg a VoiceStreamet, amelynek értékét elemzők 10-15 milliárd dollárra teszik.
(Napi Gazdaság: A Deutsche Telekom megválik a VoiceStreamtől, augusztus 21.)
*Az európai távközlési szektor a technológiai boom idején 150 milliárd eurót költött 3G mobilkoncessziókra.
A szolgáltatók többsége konkurenseit túlszárnyalva igyekezett megszerezni az engedélyeket.
A licitek idején reménytelenül eladósodott több vállalat is, a Deutsche Telekom például 60 milliárddal tartozik hitelezőinek.
Az európai távközlési szektort teljes adósságterhe mintegy 285 milliárd euró.
Chrisopher Gent, a Vodafone elnöke azzal érvelt a 3G-fejlesztés siettetése ellen, hogy az ügyfeleket az alkalmazások érdeklik, nem a technológia.
Nem igazolta azonban a hozzá fűzött reményeket a 2,5 generációs GPRS sem.
A Nokia szerint a 3G-nek az MMS törhet utat.
A szolgáltatást elsőként hazánkban vezette be a Westel, mely az üzenet méretétől függően 76, illetve 160 forintért kínálja a szolgáltatást.
(Magyar Hírlap: Túl nagyot markoltak a 3G cégek, augusztus 21.)
*A holland gazdaságtörténet eddigi legnagyobb, 9,3 milliárd eurós negyedéves veszteségét jelentette be a KPN.
A veszteséget az okozta, hogy a cég rendet rakott könyveiben, s leértékelte óriási összegekért vásárolt, következő generációs mobilszolgáltatási engedélyeit.
A KPN az elmúlt hónapokban mobiltelefonos üzletágának értékét 9 milliárd euróval csökkentette.
A finn Sonera és a spanyol Telefónica korábban a KPN-éhez hasonló értékelírást hajtott végre németországi Quam mobilcégénél.
(Világgazdaság: Rekordveszteség a KPN-nél, Napi Gazdaság: A leírások húzták le a KPN negyedéves eredményét, Magyar Hírlap: Nőtt a KPN vesztesége, augusztus 21.)
*A román versenytanács előbb 809,4 milliárd lejre büntette a RomTelecomot, majd a cég fellebbezése nyomán ezt 405 milliárdra csökkentette.
A RomTelecom és a francia Transpac 1993-ban létrehozta a Global One Communications vegyes vállalatot, amelynek fő tevékenysége az adattovábbítás volt.
A cég részvényeit később a holland Global One Communications Holding BV vette át.
A vegyes vállalat alapító okiratában azonban mindkét fél vállalata, hogy 10 évig nem nyújt olyan szolgáltatást, mely a Global One Communications fő tevékenysége, ezzel kötelezték magukat, hogy egy évtizeden át nem foglalkoznak adattovábbítással.
Az állami vállalat ezt sértette meg.
A RomTelecom részvényeinek 35 százalékát 1997-ben a görög OTE vásárolta meg.
(Népszabadság: A RomTelecom 405 milliárd lejes büntetése, augusztus 19.)
*A Vivendi Universal 12,3 milliárd eurós veszteséget jelentett az idei év első feléről.
Tavaly az első hat hónapban ezzel szemben 22 milliós nyereséget ért el a társaság, amelynek adósságállománya immár eléri a 35 milliárd eurót.
(Napi Gazdaság: Teljesen nyitott a Vivendi Universal jövője, Világgazdaság: Értékesíti kiadórészlegeit a Vivendi Universal, augusztus 21., Népszabadság: Vivendi: horror a piacokon, Magyar Hírlap: A Vivendi eladja kiadói részlegeit, augusztus 17.)
*A távközlési piac recessziója ellenére a jövő márciussal záródó üzleti évében mintegy 10 százalékos árbevétel-növekedést tervez az orsztrák Kapsch-csoporthoz tartozó Kapsch BusinessCom.
A cég tavalyi forgalma 108 millió euró volt, az idei évre 123 milliót várnak.
A budapesti cég tavalyi árbevétele 2,6 milliárd forint volt.
(Világgazdaság: Kapsch: térségi expanzióban, augusztus 21.)
*Az amerikai AT&T Corp. távközlési és kábeltévés szolgáltató eladja az AOL Time Warner Inc.-nek a Time Warner Entertainment nevű vegyes vállalatukban birtokolt 27,6 százalékos tulajdonrészét.
A pakett 9 milliárd dolláros árát az AOL készpénzben és saját részvényekben egyenlíti ki.
(Napi Gazdaság: Kiszáll az AT&T a Time Warnerből, augusztus 21.)
*A csőd elől menekülő Qwest 7 milliárd dollár készpénzhez jut azzal, hogy megválik telefonkönyv-kiadó üzletágától, melyre a legjobb ajánlatot a Carlyle Group és a Welsh, Carson, Anderson & Stowe alkotta páros tette.
A Qwest 26,3 milliárd dollárnyi tartozást halmozott fel, melyet rövid időn belül csökkentenie kell.
(Világgazdaság: Vagyoneladásba menekül a Qwest, Napi Gazdaság: A Qwest eladta kiadói részlegét, augusztus 21.)
*Az interetezők számát tekintve először vezet Európa a világban, megelőzve az eddig első helyezett Észak-Amerikát.
Ma már mintegy 185,83 millió európai látogatja a világhálót rendszeresen.
A legtöbben Észak-Európában használják a webet, itt Izland vezet, ahol a népesség 69,8 százaléka szörföl rendszeresen.
(Magyar Hírlap: Európában interneteznek a legtöbben, augusztus 17.)
*A Microsoft szakemberei előkészítették a cég első intelligens mobiltelefon-családja, a T-Mobile megjelentését.
A Microsoft azért szeretne piacra lépni ebben a szegmensben, mert a természetes fejlődés következményeként az emberek kombinálni szeretnék telefonjukat PDA-készülékeikkel.
(Magyar Hírlap: A Microsoft is helyet kér az ágazatban, augusztus 21.)
*A BÉT vezérigazgatójának döntése alapján ma 4,9 millió darabbal megnőtt a parketten forgó Matáv-részvények mennyisége.
A Matáv július 1-jén emelte meg 490 millió forinttal az alaptőkéjét, a részvényeket 916 forintos áron bocsátották ki.
Az valószínűleg a CA-IB által lejegyzett papírokat augusztus végén maga a Matáv vásárolta meg, ezek szolgálják a hároméves menedzsmentopció lehívási fedezetét.
(Napi Gazdaság 9.o.
Tőzsdén az opciós Matáv-részvények szeptember 11.)
*"Mindentudás egyeteme" címmel tudományos ismeretközvetítő sorozat kezdődik.
A napjaink legfontosabb tudományos ismereteit áttekintő előadás-sorozatot a Matáv kezdeményezte, az előkészítésbe a Magyar Tudományos Akadémia is bekapcsolódott.
(Népszabadság 5.o. Talentum-díj és a mindentudás egyeteme szeptember 11.)
*Hamarosan tovább bővül azoknak a magyar kutatási, oktatási központoknak és közgyűjteményeknek a köre, amelyek nagy sávszélességgel tudnak kapcsolódni az internethez.
Az akadémiai szféra világhálós csatlakozását biztosító nemzeti információs infrastruktúra-fejlesztési program (niif) hálózatfejlesztésének újabb szakaszaként összesen 770 millió forint értékben hirdettek eredményt az erre kiírt tenderen.
A három évre szóló szerződést aláíró nyerteseknek legalább másodpercenkénti 34 megabájtnyi adat átvitelére képes internetelérést kell biztosítani.
A 36 adathálózati csomópont közül 18-at, 530 millió forint értékben, a Matáv Rt. nyert el.
A Vivendi-csoporthoz tartozó V-com Rt. és a PanTel Rt. konzorciuma 12 csomópont megépítését nyerte el, összesen 198 millió forint értékben.
A Novacom Rt. kapott lehetőséget 32 millió forint értékben öt adathálózat kiépítéséhez, míg a a GTS Magyarország Kft. 10 millió forint értékben egy részteljesítést nyert el. (Világgazdaság 9.o. Győztesek az infosztrádán szeptember 11.)
*A Vodafone-nak fel kell gyorsítania hálózatfejlesztését, miután előfizetői három hónappal a kedden nyilvánosságra hozott szerződésfelmondás után már nem használhatják a Pannon GSM rendszerét.
Vitai Attila vezérigazgató tegnapi tájékoztatóján bejelentette, a Vodafone saját hálózata az ország 89,6, illetve a lakosság 92,75 százalékát lefedi.
A cég 1238 bázisállomást épített eddig.
Az elmúlt két évben a Pannon GSM hálózatának használatáért összesen bruttó 4,6 milliárd forintot fizettek.
A 700 ezer Vodafone-ügyfél közül jelenleg mintegy 60 ezren használják rendszeresen a Pannon hálózatát. (Világgazdaság 1+9.o.
Nyugtatja ügyfeleit a Vodafone, Napi Gazdaság 1+5.o. Harc a mobilpiacon, Magyar Hírlap 15.o.A Vodafone megvan a Pannon GSM nélkül, Magyar Nemzet 11.o. A Vodafone kiépíti saját hálózatát, Népszabadság 11.o. A Vodafone nem érti, Népszava 4.o. Minimálisat veszít a Vodafone, Metro 11.o. Gyorsul a hálózatépítés szeptember 11.)
*A UPC Magyarország Kft. nyugodt lelkiismerettel áll a bírósági eljárás elé, mivel általános szerződési feltételeit nem önkényesen vagy tetszőlegesen határozta meg, hanem a hatályos jogszabályok rendelkezései alapján készítette el - reagált Szűcs László, az UPC Magyarország szóvivője arra, hogy a Fővárosi Főügyészség pert indít a cég ellen a szolgáltatótól szerződés egyes rendelkezéseinek megsemmisítéséért.
A szerződéses feltételeket a Fogyasztóvédelmi Főfelügyelőség is makulátlannak találta, és véleményezése után a HíF is jóváhagyta, azok csak ezt követően léphettek hatályba.
A cég szerződéskötési gyakorlatát mindemellett a Gazdasági Versenyhivatal is évről évre rendszeresen megvizsgálja.
(Napi Gazdaság 5.o. A UPC szerint jogszerűek a szerződéskötési feltételek, Magyar Hírlap 15.o. A Fővárosi Főügyészség perli a UPC-t szeptember 11.)
*A Siemens magyarországi leányvállalatának vállalati hálózatok üzletága újítja fel a Duna Budapest és Mohács közötti szakaszán működő segélyhívó és infokommunikációs rendszert, amely részét képezi az EU Duna-Rajna-Majna informatikai rendszerének.
(Napi Gazdaság 8.o. IP-csomagok a víz felett, Világgazdaság 10.o. Dunai segélyhívó rendszert épít a Siemens)
* Informatikai és Hírközlési Minisztérium (IHM) magához vonta az internetes tartalomszabályozás kidolgozását, amelyre korábban az ORTT dolgozott ki koncepciót.
Az IHM megalakulásáról szóló országgyűlési határozat állást foglal, miszerint az informatikai társadalmat érintő kérdések a minisztérium hatáskörébe tartoznak, ám a tárca egyik képviselője korábban úgy nyilatkozott, hogy nincs olyan jogszabály, mely más szervezeteknek (például az ORTT, vagy az MTE) megtiltaná, hogy az internetszabályozás kérdésében megoldási javaslatokat tárjanak a nyilvánosság elé.
(Metro 10.o. Kérdéses a netszabályozás szeptember 11.)
*Majdnem megháromszorozódott az internethez hozzáférő nők száma az elmúlt négy évben, elérve így a 790 ezret - derül ki a Netsurvey Internet kutató Intézet legutóbbi felméréséből.
A felmérés szerint a netező nők kétharmada a felső egyharmadot jelentő státuscsoportba tartozó háztartásban él.
Szembetűnik: az internethasználó nők 79 százalékának van mobiltelefonja, 64 százalékuknak bankkártyája, 44 százalékuknak életbiztosítása.
Bokker Sándor, a Netsurvey igazgatója szerint ugyanakkor a hetenként többször is internetezők 60 százaléka még mindig férfi.
(Világgazdaság 11.o. Már a hölgyek is kattannak az internetre szeptember 11.)
*A finn Nokia Oyj csökkentette harmadik negyedévi árbevételelőrejelzését.
A cég az idei harmadik negyedévben csak 7,1-7,4 milliárd euró árbevételt vár az egy évvel korábbi 7,05 milliárd után.
A finn mobilgyártó júliusban még azt közölte, hogy a forgalom a tárgyidőszakban 8 százalékkal, 7,6 milliárd euróra emelkedik.
A mobilgyártó már augusztusban bejelentette, hogy 900 főt, a hálózati üzletág alkalmazottainak közel 5 százalékát elbocsátja, s az idén többször szűkítette kapacitásait, ám ez azonban korántsem volt olyan drasztikus, mint a Motorola vagy az Ericsson hasonló lépései.
(Napi Gazdaság 6.o. A Nokia nyereségén is meglátszik a távközlési szektor válsága, Magyar Hírlap 13.o. A nap száma, Metro 5.o.
Kisebb haszonra számít a Nokia, Világgazdaság 10.o. A Nokia csökkentette értékesítési előrejelzését szeptember 11.)
*Az Európai Bizottság engedélyezné a német T-Mobile és a brit MM02 számára, hogy a két országban közösen építsék föl a harmadik generációs, multimédiás szolgáltatást is lehetővé tevő UMTS-rendszereket.
A végső jóváhagyást azonban csak a vetélytársak és a piac egyéb szereplőinek meghallgatása után mondhatja majd ki a brüsszeli hatóság.
A német szakhatóság egy éve már áldását adta a hasonló, részleges versenykorlátozó együttműködésre, amely a T-Moblie és a MM02 2010-ig ütemezett kilencmilliárd eurós költségét harmadára apasztaná.
Az egykori Viag név helyett Németországban most 02 néven szolgáltató MM02 mellett a piac más szereplői, az E-Plus, a Vodafone D2 és a Mobilcom is keresi az együttműködés lehetőségét.
(Világgazdaság 10.o. Támogatott UMTS-szövetségek, Magyar Nemzet 11.o. Megosztható az UMTS-hálózat szeptember 11.)
*Nem lesz könnyű az Eutelsat magánkézbe adása, mert a tulajdonostárs Deutsche Telekom és British Telecom eltérő eladási stratégiákat javasolnak.
(Világgazdaság 2.o. Rögös a francia privatizáció útja szeptember 11.)
*A világ legnagyobb médiacsoportja, az AOL Time Warner Inc. megerősítette, hogy EBITDA-nyeresége várhatóan 5-9 százalékkal nő az üzleti évben, de a bővülés a tartomány alsó széléhez lesz közelebb.
Az árbevétel valószínűleg eléri a korábban jelzett 5-8 százalékos sáv felső szélét - közölte a csoport.
Az American Online internetcéggel azonban gondok vannak.
A csoport a részlegtől már csak 1,7-1,8 milliárd dollár EBITDA-nyereséget vár, a két hónappal ezelőtt valószínűsített 1,8-2,2 milliárd dollár helyett.
(Napi Gazdaság 6.o. Zuhan az AOL online-hirdetési bevétele szeptember 11.)
*A belső-erdélyi és partiumi fiatalok 28 százalékának háztartásában van számítógép, ugyanez az érték a Székelyföldön csak 14 százalékos - áll egy, az erdélyi magyarság informatikai szokásait elemző vizsgálatban.
A válaszadók többsége (31 százalék) elsősorban munkavégzésre használja a számítógépet, 25 százalékuk főleg tanulásra, 15-15 százalék az internetezést, illetve a szórakozást nevezte meg elsődleges számítógépes tevékenységnek.
(Napi Gazdaság 7.o. Az erdélyi magyar fiatalok többsége nem otthonról internetezik szeptember 11.)
*Egyelőre csitulni látszanak azok az aggályok, hogy a Deutsche Telekom esetleg közel 60 százalékos Matáv-pakettjét is piacra dobná az adósságterhek enyhítése érdekében, sőt elemzők a többségi részesedés fölötti 9 százalékos rész eladását is valószínűtlennek találják.
A magyar cég menedzsmentjének sikerült többé-kevésbé arról is meggyőznie a piacot, hogy a Westel leválasztása - a T-Mobile-hoz csatolás - szintén nincs napirenden.
Az anyavállalattal összefüggő kockázatot mostanában inkább az összekapcsolási díjak jövőbeni csökkenésével kapcsolatos aggályok váltják fel.
A Deutsche Bank arra hivatkozva rontotta ajánlását, hogy a díjak a korábban vártnál jóval gyorsabban fognak konvergálni a nyugat-európai szinthez.
A Schroder Salomon Smith Barney pedig kifejezetten a mobilvégződtetési díjak várható hatósági mérséklését tartja az egyik legnagyobb kockázatnak a Matáv jövedelmezőségére nézve.
(Világgazdaság: Matáv: korlátozott kilátás, szeptember 26.)
*Újabb kárpótlási jegyes perben született tegnap délután nem jogerős ítélet a Pesti Központi Kerületi Bíróságon.
A felperes magánszemély azt sérelmezte, hogy a második Matáv-kibocsátás során nem tudott kárpótlási jeggyel fizetni, noha szerinte erre a kárpótlási törvényből fakadóan joga lett volna.
A törvény ugyanis úgy rendelkezik, hogy a gazdasági társasággá átalakuló állami vállalatok vagyonmérleg szerinti vagyonának 10 százalékát kárpótlási jegy ellenében kell értékesíteni, ami pedig a Matávval nem történt meg.
A felperes az elmaradt haszon miatt kártérítést is kért.
A bíróság tegnap kihirdetett ítéletében elutasította a kártérítési keresetet, de a szóbeli indoklás szerint az ÁPV védekezését sem fogadta el.
Az ÁPV azzal érvelt, hogy a 10 százalékos kötelezettség az állami vagyon egészére vonatkozik, s ennek összességében eleget is tett.
A kártérítési keresetet viszont azért utasították el, mert a bírónő szerint kárpótlásijegy-elfogadás esetén valószínűsíthető lett volna a túljegyzés, így nem állapítható meg, mekkora nyereségtől esett volna el a felperes.
Az ügy valószínűleg fellebbezéssel folytatódik.
(Napi Gazdaság: Matávot is kellett volna jegyért adni, szeptember 26.)
*A BellResearch piackutató cég és az Axelero Internet februárban indította a www.netizen.hu című webhelyét, amelyet az online véleménykutatásokra hoztak létre.
Az online válaszadók létezését ellenőrző felmérések eredményei azt mutatják, hogy a netizenek az interneten is igazat mondanak, ellentétben azzal a feltételezéssel, hogy a világhálón barangolók hajlamosak különböző szerepekbe bújni.
(Magyar Hírlap: Axelero-felmérés: igazat mondanak a netezők, szeptember 26.)
*Az informatikai tárcának a 2003-as adótörvények módosításához benyújtott javaslata szerint a társasági törvény hatálya alá eső vállalkozások - az eddigi 3 év helyett - 2 év alatt elszámolhatnák a megvásárolt számítástechnikai eszközök teljes beszerzési értékét, azaz 50 százalékos gyorsított leírási kulcsot alkalmazhatnának a jövőben.
A munkaadó mentesülne a munkavállaló számára otthoni használatra biztosított számítógép személyi-jövedelemadó-költségei alól - jelentette be Kovács Kálmán, az informatikai minisztérium vezetője szerdán a Médiahajón.
Az internetszolgáltatók üdvözölve az informatikai tárca szándékait, felhívják a kormányzat figyelmét arra, hogy amennyiben a kormány teljes sikerre akarja vinni az internet elterjesztése kapcsán megfogalmazott terveit, a jogszabályokban mielőbb liberalizálnia kell a: internet-nagykereskedelem piacát.
(Napi Gazdaság: Adókedvezmény az internet elterjedése érdekében, Népszava: Kedvezmények internetre, szeptember 26.)
*A hazai háztartások 82 százaléka a vezetékestelefon-tarifák csökkenését, 50 százaléka pedig az otthoni internetezés költségeinek mérséklését várja az Informatikai és Hírközlési Minisztérium tevékenységétől - derül ki a BellResearch közvélemény-kutatásából.
(Magyar Hírlap: Drága a telefon és az Internet, szeptember 26.)
*Januárban ismét a kormány elé kerülhet a Tetra, illetve - régi-új nevén - az egységes digitális rádiótávközlő rendszer, az EDR hazai bevezetésének kérdése.
A kabinet által nemrégiben elrendelt moratórium januárig tart, erre azért volt szükség, mert lehetséges, hogy új rendszer váltja fel a régit.
A megjelent kormányhatározatból azonban kiderül, hogy a beszerzési tilalmat éppen az ilyen típusú rendszer esetleges bevezetése miatt rendelte el a kabinet.
A cikk szerint a bevezetés egyik problémája, hogy még nem alakult ki, milyen távközlési rendszer felel meg a schengeni követelményeknek.
Nem létezik ugyanis olyan - a mobiltelefonoknál használatos GSM-nek megfelelő - rendszer, amelyet mindenki általánosan elfogad.
Az EU-ban a Tetrapolt és a Tetrát is használják, s a két rendszer egyelőre nem kompatibilis egymással.
Nem elhanyagolható az árkérdés sem, hiszen a meglehetősen drága rendszer mellett a rendőrök, mentők, tűzoltók, határőrök, vámosok és katasztrófavédelmisek összes rádióját le kell cserélni.
Az EDR megvalósításához a legnagyobb Tetra-szállítók, a Motorola és a Nokia szerint a beruházásra a büdzsének nem kellene költenie, hiszen kedvező hitelkonstrukciókkal készek finanszírozni a beruházást.
A másik megoldás az lenne, hogy a kormány csak a távközlési szolgáltatást vásárolja meg valamelyik távközlési cégtől.
A készenléti szervezetek kommunikációja egyes vélemények szerint ugyanakkor jobb helyen van állami kézben, ráadásul így a szolgáltatási díjban a profitot sem kell megfizetni.
Állami szolgáltatóként felvetődött az Antenna Hungária neve, itt azonban az esetleges privatizációs tervek jelentenek akadályt.
(Népszabadság: Tetra: minden lehetséges, szeptember 26.)
*A Külügyminisztérium másodszor is a GJW Kft.-t hirdette ki győztesnek az EU-csatlakozással kapcsolatos telefonos és internetes tájékoztatási szolgálat kiépítésére és működtetésére kiírt közbeszerzési eljárásán.
A megbízás értéke 2004-ig mintegy 180 millió forint körül alakul majd.
A korábbi pályázatot - ahol szintén a GJW lett a győztes - a BKF Kommunikációs Rt. megtámadta a Közbeszerzési Döntőbizottságnál.
A testület szerint a KüM nem a felhívásnak megfelelően értékelte a beérkezett ajánlatokat, és egymillió forintos pénzbírságot szabott ki a minisztérium beszerzéseit lebonyolító Okfon Kft.-re.
A KüM újraértékelte a GJW mellett a BKF, a DHV Mol Kft. és a Euro Info Service Kft. ajánlatát, ám ezután is a GJW-t hozták ki győztesnek.
Az Okfon nem fogadta el a KD határozatát és a Fővárosi Bírósághoz fordult jogorvoslatért - tette hozzá a szóvivő.
(Napi Gazdaság: Hamarosan indul az uniós tájékoztatási szolgálat, szeptember 26.)
*Magyar rajzfilmsorozatok címmel tavasszal indult telefonkártya-sorozatban Doktor Bubó és Pom-Pom, a Mézga család, majd a Nagy ho-ho-ho horgász jelenik meg 30 000 példányban.
Készül ugyanakkor egy kereskedelmi forgalomba nem hozott sorozat is.
(Népszabadság: Kártyacsemegék gyűjtőknek, szeptember 26.)
*Ma mutatja be harmadik generációs (UMTS) készülékét a Nokia.
A debütálás sikere lendületet adhat a fejlesztés óriási költségigényében már kimerült ágazatnak - írja a Financial Times Deutschland.
Szakértők szerint a GSM rendszerek leváltására hivatott új rendszer teljes költsége a gyártók és a szolgáltatók számára eléri a 200 milliárd eurót Európában.
Ezen összeg felét a licencdíjak megvásárlásáért már ki is fizették az érintettek, az Ericsson, a Nokia és a Siemens pedig komoly erőfeszítéseket tett az új készülékek kifejlesztésére.
Elsőként a Motorola mutatott be egy UMTS tesztkészüléket még az év elején, a Siemens ekkor bejelentette, hogy saját fejlesztés hiányában az ő berendezéseibe is a Motorola csipjét építi.
A SonyEricsson szintén még az idén szeretné bemutatni rivális termékét.
Bár a Nokia elsőként mutat be végleges modellt, érdemleges versenyelőnyre ebből egyelőre nem számíthat.
Elemzők szerint a készülékek csak jövő év őszén kezdenek nagyobb tételben fogyni, a szolgáltatók pedig legkorábban 2004 végére várhatnak operatív nyereséget a rendszertől.
(Világgazdaság: Ismét lendületben a mobilgyártók, szeptember 26.)
*Másfél év alatt legalább 12 milliárd euró bevételt akar elérni a Vivendi Universal egyes üzleti érdekeltségei eladásából - mondta Jean-René Fourtou elnök-vezérigazgató, amikor tegnap Párizsban ismertette a 39 milliárd euró adósságot felhalmozó cégóriás új stratégiáját.
Első lépéseként a VU könyvkiadói leányvállalatát, az amerikai és a francia kiadókat tömörítő Vivendi Universal Publishingot bocsátják áruba, amelyért három komoly kérő is jelentkezik.
(Népszabadság: Gyorsított kiárusítás a Vivendinél, szeptember 26.)
A Belgacom jövőre olyan új internetes vonalat készül a világháló használóinak rendelkezésére bocsátani, amely az egyszerű telefonvonalas adáshoz képest ötszázszorosra növeli az adatátvitel sebességét.
A Belgacom három évvel ezelőtt már élen járt az ADSL bevezetésében, most a VDSL-lel ("very high bitrate digital subscriber line") újabb minőségi ugráshoz közelít az internetezés: az új technika másodpercenként 25 megabites átviteli sebességet ígér.
Lian Verhouven, a Belgacom szóvivője elmondta: egyelőre csak kísérletekről van szó, korai még az új technika jövőjéről nyilatkozni.
(Magyar Hírlap: A belgák már a VDSL-lel kísérleteznek, szeptember 26.)
*A Matáv Rt. közleményében tájékoztatja befektetőit, hogy a Miniszterelnöki Hivatal közzétette a távközlési szolgáltatásokról szóló díjrendeletét.
A telefontarifák ársapka-szabályozás alá esnek, Amelynek értelmében idén az éves drágulás mértéke legfeljebb 4 százalék.
(Magyar Hírlap: A Matáv, Magyarország vezető távközlési szolgáltatójának befektetői közleménye, január 29.)
*Straub Elek elnök-vezérigazgató bejelentése szerint a Matáv teljesítette 2001-es eredménytervét.
A társaság korábban 22 százalékos idei árbevétel-növekedést prognosztizált.
Straub tájékoztatása szerint idén a Westel mellett a MakTel és az ADSL-szolgáltatás képviselheti a növekedést a társaságnál.
Elemzők szerint a tarifarendelet kedvező a Matáv számára, mert azzal vezetékes bevételei középtávon tervezhetőek lettek.
A Matáv a harmadik negyedévben 54,5 milliárd forintos nettó eredményt ért el, amely azonban elmarad a várakozásoktól.
Ennek egyik fő oka az volt, hogy a forint gyengülése miatt elolvadt az első félévben a devizahiteleken elért, tízmilliárdot meghaladó árfolyam-nyereség.
A társaság nyeresége várhatóan az idén és jövőre is stagnálni fog.
(Napi Gazdaság: Reális áron a Matáv, január 29.)
*A múlt héten bejelentett végleges megszűnés ellenére a kiwwi.hu azt hirdeti internetes oldalán, hogy két nap múlva újraindul a szolgáltatás.
Végvári Orsolya, a Kiwwi Kommunikációs Kft. ügyvezető igazgatója a lapnak elmondta: a társaság elhatárolódik a site-on olvasható információktól, a szolgáltatás pedig nem indul újra.
Az oldalt egy külső cég üzemelteti, s elképzelhető, hogy e vállalat áll a háttérben.
(Napi Gazdaság: Új hírek a Kiwwi site-ján, január 29.)
*Pepsi Americas Kft. élesben teszteli és várhatóan hamarosan teljesen áttér annak a rendszernek a használatára, amely a Magyarországon már korábban elterjedt, EDI-ként rövidített dokumentumtovábbítási megoldást ötvözni tudja az egyszerűbb internetes eljárással.
Az EDI elektronikus postahivatalnak tekinthető, pénzügyi, kereskedelmi, szállítmányozási és számos másfajta okmány adatainak elektronikus cseréjét oldja meg.
A Pepsi esetében a Metro áruházlánctól jött a kezdeményezés az EDI használatára.
A Pepsi megfelelő technológiai hátterű csatlakozása az EDI-hez több millió forintos beruházást igényelt volna, ezért inkább az Axelero WebEDI ajánlata mellett döntöttek.
(Világgazdaság - Telebitvilág: Webre tette az EDI-t a Pepsi, január 29.)
*Január végén a Vodafone előfizetőinek száma elérte a félmilliót.
A Pannon GSM-nek tavaly év végén 1,95 millió, a Westelnek 2,5 millió előfizetője volt.
(Metro: Gyűjtik előfizetőiket a mobilszolgáltatók, január 29.)
*A HP, a Sun és az Oracle konzorciumot létesített mobil kereskedelmi szabványok kidolgozására.
A PayCircle nevezetű, a mobiltelefonokon és hordozható számítógépeken keresztüli bankolási, fizetési technológiát fejlesztő vállalatba társult a Lucent Technologies és a Siemens is.
(Magyar Hírlap: M-kereskedelmi szabvány készül, január 29.)
*Ez év végére Nyugat-Európában mintegy 50 virtuális mobilszolgáltató működését vetíti előre legutóbbi elemzésében a Pyramid Research.
A hálózatot a hagyományos mobiltelefon-társaságoktól bérlő vállalkozásoknak azonban nem mindegyike számíthat túlélésre.
Az elemzés 16 nyugat-európai országot állít rangsorba aszerint, hogy mennyire kedvező piaci és egyéb hátteret ad egy ilyen üzlet beindításának.
A rangsort Németország vezeti, míg a legbefogadóbb környezetet nyújtók közül a második Nagy-Britannia.
Az alapvetően a vezetékes piac kereteit megszabó magyarországi egységes hírközlési törvény előkészítése kapcsán is felmerült a virtuális mobilszolgáltatók szükségességének, illetve feleslegességének a kérdése.
Tavaly a Vivendi Telecom Hungary vezetése kifejtette, hogy kedvező jogszabályi környezetben érdekeltek lennének ebben az üzletágban is.
Hálózati bérbeadópartnerként elsősorban a Pannon GSM-re gondoltak.
(Világgazdaság-Telebitvilág: Virtuális mobilok kopogtatnak, január 29.)
*Belső cégpolitikai csatározások áldozata lett a legnagyobb lengyel távközlési társaság, a TPSA pénzügyi igazgatója.
Egyes információk szerint a menedzsment az igazgatótanácsba tagokat delegáló szakszervezeteket rávette az igazgató kiszavazására.
George Storozynski korábban befektetési bankárként szerzett hírnevet, s alig három hónapot töltött a távközlési vállalatnál.
A TPSA jelenleg leépítési tárgyalásokat folytat az alkalmazottak képviselőivel, mivel a jövőre kezdődő teljes piaci liberalizációra költségcsökkentéssel és hatékonyságnöveléssel kell felkészülni.
(Világgazdaság: Szakszervezeti nyomás a TPSA-n, január 29.)
*Túljutott az első konszolidációs hullámon a nyugat-európai internet-szolgáltatói szektor, s ez a webes hozzáférés árának emelkedését eredményezheti.
A legnagyobb brit internet-szolgáltató, a Freeserve vezérigazgatója megerősítette, hogy a piaci helyzet megérett az áremelésre.
A dotcomláz és -csődhullám túlélői szerint már nem állnak messze az üzemi nyereségességtől.
A Freeserve tulajdonosának számító francia Wanadoo és a Tiscali is nyilvánosságra hozta a múlt héten üzleti előrejelzését, amelyek az eredeti 2003 helyett már az idén nyereséget várnak.
A hazai piacot nem a konszolidáció jellemezte, hanem az, hogy a magyar alapítású szolgáltatókat tőkeerős külföldi vállalatok vásárolták fel.
(Világgazdaság: Drágulhat az internetezés, január 29.)
*A rendszerváltás óta főként csak 1998-tól mérhető komoly magyar tőkeáramlás a régióba, s ez főként négy vállalatnak a Molnak, a Matávnak, az OTP-nek és a Danubius Rt.-nek köszönhető.
A Matáv vezető szerepet tölt be a vállalatok között, mivel az általa vezetett konzorcium 2001 januárjában szerzett többségi tulajdont Macedónia vezető távközlési cégében, a MakTel AD-ben.
A MakTel bevétele tavaly év végére 60 milliárd forintra nőtt, a cégnek 2001 végén 550 ezer ügyfele volt.
A Matáv a további fejlesztéseket kizárólag a MakTel bevételeiből finanszírozza.
(Magyar Nemzet: Magyar tőkeáramlás a környező országokba, október 22.)
*A Magyar Vöröskereszt, a Magyar Bohócok a Betegekért Alapítvány, valamint a Magyar Rákellenes Liga május óta több mint 11 millió forintot gyűjtött össze a Matáv 1788 adományvonala segítségével.
(Világgazdaság: Telefonos adomány: 11 millió forint, október 22.)
*A tartósan regisztrált munkanélküliek aránya az 1998 elején mért 30 százalékos szintről az idei év kezdetére 20 százalékkal csökkent, ám arányuk a nyár végére ismét emelkedést mutatott.
A statisztikák szerint a következő hónapokban egyre inkább felgyorsulnak a leépítések és nő a munkanélküliség.
A hazai foglalkoztatókra jelentősen kihatnak azok a negatív nemzetközi tendenciák, amelyek az elektronikai iparágban, a távközlésben, a telekommunikációban jelentkeztek.
Többek között a Deutsche Telekom is ötvenezer főt meghaladó elbocsátásra kényszerül.
A Matáv Rt. tízezer, míg a cégcsoport összesen 15 ezer dolgozójából az év végéig több mint ezer embertől válnak meg.
(Magyar Nemzet: Újból növekedhet a munkanélküliség, október 22.)
*Nem részesültek a közalkalmazotti bérfejlesztésből a MÁV Szimfonikusok zenészei, pedig a Nemzeti Kulturális Örökség Minisztériuma és a Zeneművészek Szakszervezete megállapodása szerint erre jogosultak lettek volna.
A MÁV Szimfonikusok idei költségvetése 178 millió forint. Összehasonlításképpen a Nemzeti Filharmonikusok az énekkarral együtt 1,5 milliárdból, a Magyar Rádió Zenekara 520 millióból, a Matáv Szimfonikus Zenekar 350 millió forintból gazdálkodhat.
(Népszava: Elkerülte a béremelés a MÁV Szimfonikusokat, október 22.)
*A cikk Mosonyi Györggyel, a MOL Rt. vezérigazgatójával közöl interjút. A Molnak a nemzetközi vezetői szerep átvételéhez mindenekelőtt nyitottságra van szüksége.
Magyarországon ma már nem csak a Molnak, az OTP Banknak, valamint a Matávnak van esélye a nemzetköziesedésre, hanem gyakorlatilag minden cég előtt ott a lehetőség - mondta Mosonyi.
(Magyar Hírlap: A Mol növekedésre van ítélve, október 22.)
*A Matáv a Siketek és Nagyothallók Országos Szövetségének ajánlotta a Budapesti Operettszínház Funny Girl című produkciójának ötvenedik előadását.
A cég jelentős szerepet vállalat az amerikai színdarab magyarországi adaptációjában és színpadra vitelében.
(Világgazdaság: Színházi est a nagyothallóknak, október 22.)
*A Westel november 1-jével új havidíjas csomagot vezet be Társalgó néven.
A havonta nettó 1500 forintba kerülő előfizetés csúcsideje munkanapokon 7-től 16 óráig tart, napközben nettó 49 forintos percdíjjal, 16 óra után nettó 20 forintért vehető igénybe hálózaton belül.
(Népszabadság: Új díjcsomag a Westelnél, október 22.)
*A Pannon GSM három olyan új tarifacsomagot vezetett be, amelyeknél eltörölte a hívószámok közötti percdíj-különbséget.
A számlás Balance, valamint a kártyás Praktikum Perfekt és Bee Free előfizetések tulajdonosai minden hazai telefonszámot ugyanazzal a perdíjjal érhetik el, beleértve a vezetékeseket is.
Az egységes tarifarendszernek köszönhetően a díjak jóval könnyebben átláthatók, mivel az új konstrukcióban mindössze kétféle díjszabás létezik.
(Blikk: A Pannon GSM rendet teremt a perdíj-káoszban, október 22.)
*A Pricewaterhouse Coopers 2002 első félévéről készített jelentése szerint továbbra is nő a termelő szektor a legaktívabb vállalatfelvásárolások és -egyesülések terén.
Magyarországon a tranzakciók ötöde a termelő szektorban történt.
A gyógyszer- és élelmiszeriparban nőtt leginkább a cégfelvásárlások száma, míg a korábbi sikerágazatok, az IT-szektor és a telekommunikáció jelentősen visszaestek.
(Napi Gazdaság: Újra növekszik a vállalatfelvásárolások száma, október 22.)
*A kormány a kedvezőtlen piaci helyzet miatt elhalasztja az 55 százalékos állami tulajdonban lévő France Télécom esetleges tőkeemelésének végrehajtását.
A 70 milliárd euró adósságot felhalmozó cég talpra állítását szolgáló terv hónapokon belül elkészül, de a régóta várt részvénykibocsátással ki kell várni a kedvezőbb alkalmat.
Az elemzők 15 milliárd euróra teszik a tőkeemelés összegét.
(Napi Gazdaság: Elhalasztják az Air France privatizációját, október 22.)
*Harminc százalékkal, 527 millió euróra növelte árbevételét a harmadik negyedévben a francia Wanadoo internetszolgáltató.
A harmadik negyedévben 307 ezer új ügyfél csatlakozott a France Telecom csoporthoz tartozó szolgáltatóhoz.
(Magyar Nemzet: Harminc százalékkal, 527 millió, október 22.)
*A csődvédelem alatt álló WorldCom mintegy 25 millió dollár értékben adna jutalmat 325 kulcsfontosságú munkatársának hűségéért cserébe.
A javaslat szerint a munkatársak 20 ezer és 125 ezer dollár közötti egyszeri juttatást kapnának, ami 35-65 százalékát jelenti éves fizetésüknek.
A távközlési óriás a csődvédelem megszüntetéséig szeretné megtartani a legfontosabb alkalmazottait.
A juttatás nem érinti a legfelső vezetés négy tagját.
(Világgazdaság: Hűségjutalmat adna dolgozóinak a WorldCom, október 22.)
*A távmunkaprogramot indító munkaadók november 1. és december 15. között adhatják be pályázataikat a támogatások elnyerésére - tette közzé a Foglalkoztatáspolitikai és Munkaügyi Minisztérium, valamint az Informatikai és Hírközlési Minisztérium közös pályázati kiírásban.
A távmunkahelyek létesítéséhez támogatást kérhetnek jogi személyek, így vállalkozások, nonprofit szervezetek, központi és önkormányzati költségvetési intézmények, jogi személyiség nélküli gazdasági társaságok, egyéni vállalkozók.
Munkahelyenként 500 ezer forint nyerhető el számítógép, számítástechnikai eszköz, szoftver beszerzésére, az internet-szolgáltatás igénybe vételének támogatására.
A kommunikációs szolgáltatás igénybevételéhez történő hozzájárulás egy évre szól.
A munkaadóknak vállalniuk kell, hogy két évig a távmunkahelyet fenntartják, ezt követően a támogatással megvásárolt eszközök tulajdonukba kerülnek.
(Metro: Kiírták a távmunkapályázatot, október 22.)
*A Matáv elsőként a GTS-DataNet Kft.-vel írt alá olyan összekapcsolási szerződést, amely mindenben megfelel a HDb által elfogadott referencia-összekapcsolási ajánlatnak.
A két szolgáltató hálózatainak fizikai összekapcsolása már megkezdődött.
A Matáv a többi szolgáltatóval is tárgyal a korábbi szerződések módosításáról.
(Világgazdaság: Elsőként a GTS-szel kapcsolódik a Matáv, december 12.)
*December 13-án 19 órakor a Magyar Nemzeti Múzeumben ad koncertet a Matáv Szimfonikus Zenekar Ligeti András dirigálásával.
(Budapesti Nap: Beethoven a Nemzeti Múzeumban, december 12.)
*A Matáv Zeneházban pénteken 16 és 18 órakor a Matáv Szimfonikus Zenekar játszik gyermekeknek.
(Budapesti Nap: Mesélő zene, december 12.)
*Nagy népszerűségre tehet szert az ünnepi időszakban a Westel új, Zenefutár nevű interaktív szolgáltatása, amellyel zenés jókívánság, üdvözlet vagy csengőhang küldhető bármely más szolgáltató telefonjára.
(Mai Lap: Zenefutár: ünnepi jókívánságok a Westellel, december 12.)
*A Panasonic Magyarország Kft. az idén 13 milliárd forint árbevételt vár, miután a társaság az év első 9 hónapját 9 milliárd forintos árbevétellel zárta.
Az egy évvel korábbihoz képest ez 23 százalékos növekedést jelent - tájékoztatott Stark István vezérigazgató.
A GSM-telefonok értékesítése alulmúlta a várakozásokat: a tavalyi forgalomnak csupán 49 százalékát ért el a kft. (Napi Gazdaság: Növelte árbevételét a Panasonic Kft., december 12.)
*Magyar Bálint oktatási miniszter Kármán Tódor-díjat adott át a magyar oktatás, képzés, felnőttoktatás és tudományos kutatás érdekében végzett kiemelkedő tevékenységért.
Díjat vehetett át többek között Boda Miklós, az Ericsson Magyarország Kft. kutatás-fejlesztési ágazatának igazgatója is.
(Népszabadság: Kármán Tódor-díj, Metro: Kapcsolat kell a gazdaság felé, december 12.)
*Egy müncheni luxusszállodában napi 29 eurós költséget jelent a vendégek számára a vezetéknélküli internet használata.
A szállodában négy antenna biztosítja a WLAN-szolgáltatást.
A vezetéknélküli hálózat működése megbízható, s komoly vetélytársa lehet a még gyerekcipőben járó UMTS-nek.
(Népszabadság: Kötelékek nélkül, december 12.)
*2 milliárd euró értékű kötvény-kibocsátásba kezdett a France Télécom.
Elemzők szerint a telekommunikációs szektor válságának minden tünete észrevehető a hatalmas adósságot görgető FT-n.
A kötvénykibocsátás hírét a piacok kedvezően fogadták.
A francia állam egyébként összesen 9 milliárd eurós hitellel kíván enyhíteni a távközlési vállalat gondjain.
(Magyar Hírlap: A csőd szélére került a France Télécom, december 12.)
A Gordius Consulting Rt. pályázatot írt ki a 3 éve felszámolás alatt álló Távközlési Innovációs Rt. székházára.
Az ingatlan irányára nettó 373 millió forint, az érdeklődők december 27-ig nyújthatják be pályázataikat.
A TKI 1994-ben jött létre a Távközlési Kutatóintézetből, ám a társaság adóssága már ekkor 440 millió forintra rúgott.
Az elsősorban távközlési kutatással foglalkozó TKI polgári és védelmi célokat is szolgált, illetve e cég telepítette a Pannon GSM mikrohullámú hálózatát.
(Napi Gazdaság: Eladó a TKI székháza, december 12.)
Közel 800 ezer ügyfele van a hároméves Vodafone-nak - közölte Vitai Attila vezérigazgató.
A mobilcég eddig 180 milliárd forintot fordított fejlesztéseire, a cég bázisállomásainak száma meghaladja az 1300-at.
A Vodafone hálózata a lakosság 94 százaléka számára biztosít lefedettséget.
December 5-étől a Vodafone már csak saját hálózatán nyújt szolgáltatást, miután a Pannon GSM megszüntette a belföldi roamingot.
Vitai Attila rámutatott: nem jelent nekik problémát a Pannon GSM lépése.
December 9-én a Vodafone megindította mms-szolgáltatását.
A Vodafone ügyfelei a Westel és a Pannon GSM előfizetőinek is küldhetnek multimédiás üzenetet.
(Számítástechnika: Közel 800 ezer ügyfele, 2002/50)
Mintegy 3000 lakásban indított szélessávú internet- és a kábeltévészolgáltatást a Kőbánya-Újhegyi Lakásszövetkezet, amely a TvNetWorkkel együttműködve felújította kábeltévés hálózatát, s a Euronettel együtt kiépített a szolgáltatáshoz szükséges hálózatot.
(Számítástechnika: Mintegy 3000 lakásban indított, 2002/50)
Üzletpolitikájának hangsúlyváltásával, illetve az ehhez igazodó szervezeti változásokkal készül fel a hazai mobilpiac telítődésére, s a versenyre a Pannon GSM - közölte Klaus Rasmussen vezérigazgató.
Az idén is lendületesen bővült a piac, a vezérigazgató várakozásai szerint december végére az ellátottság mintegy 67 százalék lesz.
Rasmussen azt várja, hogy jövőre még mindig elég meredek lesz a növekedési ütem.
(Számítástechnika: Üzletpolitikájának hangsúlyváltásával, 2002/50)
Straub Elek, a Matáv elnök-vezérigazgatója a liberalizáció első évét értékelő sajtóbeszélgetésen úgy vélekedett: igenis van verseny a hazai távközlési piacon.
Straub szerint verseny van a vezetékes és a mobiltelefónia között, a nemzetközi és a belföldi távolsági piacon, továbbá az üzleti és az adatkommunikáció területén.
A díjakkal kapcsolatban Straub rámutatott: minden híresztelés ellenére tény, hogy a Matáv végfelhasználói árainak zöme a nyugat-európai átlagárak alatt van.
(Számítástechnika: Matáv évértékelő, 2002/50)
A budapesti internetpiac már telítődött, új felhasználókat nemigen lehet toborozni, az olcsó telefonálás azonban még sok lehetőséget tartogat - hangzott el a EuroWeb sajtótájékoztatóján.
A társaság idei árbevétele várhatóan 1,5 milliárd forint lesz, üzemi eredménye pedig 100 millió forint fölött várható.
A EuroWeb 2003-ra 2 milliárdos árbevételt és 150-200 milliós üzemi eredményt tervez.
A Freestart ingyenes internet-szolgáltatás regisztrált felhasználóinak száma jelenleg 230 ezer; 2003-ban a cég 10 százalékkal akarja növelni a bérelt vonali előfizetések számát, és 100 százalékkal az ADSL-ét - közölte Szalay-Bobrovniczky Kristóf, az EuroWeb vezetője.
(Számítástechnika: Freestart és Neophone, 2002/50)
Általános elektronikus fizetési rendszer fejlesztését kezdi meg egy magyar és külföldi tagokból álló konzorcium.
A SeMoPS projektet fele-fele arányban a konzorcium tagjai, a Motorola Kft., a Bull Magyarország, a Deloitte & Touche Kft., a Fraunhofer Fokus, a Fornax Rt., az Intrasoft Ltd., a K&H, a Libri Kft., a Piraeus Bank, a Profitrade Kft., a Raiffeisen Bank Rt., a SafePay Systems Kft., a Vodafone-Panafon (Görögország), a Westel Rt., illetve az Európai Unió finanszírozza.
A teljes költségvetés 6 millió euró.
(Számítástechnika: Biztonságos fizetés mobillal, 2002/50)
A Fincom Magyarország december 5-én bemutatta a vezetékes telefonhoz kapcsolódó, SMS-üzenetek küldésére és fogadására alkalmas készülékeit.
A Microcom PhoneBuddy termékcsalád a fix vonalas SMS-eszközök legújabb generációjához tartozik - mondta el Dobos Dániel, a Fincom Magyarország vezetője.
A termék decembertől egyelőre három viszonteladónál kapható, s elsősorban azon felhasználóknak szánják, akik nem akarnak mobiltelefont vásárolni, de használni kívánják az sms előnyeit.
A magyar karakterek előállítására is alkalmas készülék az sms-t ETSI-szabvány alapján továbbítja, így a Matáv hálózatához is illeszkedik.
A Microcom Messaging Technology azt is lehetővé teszi, hogy PC-ről is küldhetők és fogadhatók legyenek az SMS-üzenetek.
A Matáv a közeljövőben tervezi ezen szolgáltatás elérhetőségét - mondta Gergátz Ildikó, a Matáv lakossági szolgáltatások üzletág marketingért felelős igazgatóhelyettese.
(Számítástechnika: SMS vezetékes telefonra, 2002/50)
Ma már több gyártónak is van ipari felhasználásra alkalmas GSM-készüléke - mondta Breznai János, a Pannon GSM fejlesztőmérnöke a File Kft. tudásfórumán.
A szakember szerint az egyik legfőbb szempont, hogy az eszköz gyártását hosszú távra kell tervezni, mivel az ipari célú alkalmazásnál nem olyan könnyű a csere, mint a mobiltelefonoknál.
A Siemens és az Ericsson korábbi ipari GSM-moduljai zsákutcának bizonyultak.
(Számítástechnika: Ipari GSM, 2002/50)
Kísérleti WLAN-szolgáltatást indított november 26-tól a Westel és a Budapest Airport Rt. A szolgáltatást három hónapig díjmentesen vehetik igénybe a felhasználók.
(Számítástechnika: Repülőtéri internet, 2002/50)
Filozófia, pszichológia, művelődés címmel a Westel és az MTA Filozófiai Kutatóintézete közös kutatóprogramja keretében november 29-30-án nemzetközi konferenciát tartottak az Akadémián.
Nyíri Kristóf, a kutatás vezetője, az MTA Filozófiai Kutatóintézetének igazgatója felhívta a figyelmet arra, hogy a konferencia nemzetközi viszonylatban is úttörő szerepet tölt be.
A rendezvényen olyan kérdésekről esett szó, mint: mire, hogyan használható az m-learning, vagy, hogy mi a különbség az internetre épülő e-learning és az m-learning között.
Sugár András, a Westel vezérigazgatója szerint fontos, hogy az m-learning beépüljön a MeH által gondozott, most formálódó Nemzeti Fejlesztési Tervbe.
(Számítástechnika: Kutatók az m-learningről, 2002/50)
Az Alcatel három éves keretmegállapodást kötött a Matávval nagyvárosi és gerinchálózati átviteli hálózatának bővítésére.
Az Alcatel optikai SDH rendszerei a kapacitásbővítés mellett támogatják az új, jó minőségű, szélessávú- ATM, Ethernet-, valamint UMTS alapú szolgáltatásokat.
(Számítástechnika: Jöhet a multimédia, 2002/50)
A világban az elmúlt egy évben 4 százalékkal többen használtak az interneten keresztül kormányzati szolgáltatásokat, mint egy évvel korábban - derül ki a TNS E-Kormányzat tanulmányából.
Az online kormányzati szolgáltatások terén Ausztrália lépett a legnagyobbat előre.
Nemzetközi szinten a népesség 42 százaléka használta az internetet a felmérést megelőző hónapban, Magyarországon mindössze 13 százalék.
E felhasználói körön belül az e-kormányzat használóinak növekedése hazánkban 16 százalékos volt.
(Számítástechnika: E kormányzat világszerte, 2002/50)
A lap interjút közöl Suhajda Attilával, az IHM helyettes államtitkárával.
Az internet-használat széles körű elterjesztése érdekében az IHM egy három részből - a pályázatokból, az adótörvény- és a hírközlési törvény módosításaiból - álló intézkedéscsomagot dolgozott ki.
A tárca hosszú távon vár komoly eredményeket.
Az államtitkár-helyettes szerint még mindig több száz olyan település található hazánkban, ahol egyáltalán nincs internet.
(Számítástechnika: Milyen internet kell?, 2002/50)
Manapság egyre több vállalkozásnak van szüksége belső hálózatra, internetkapcsolatra, illetve weboldalra.
A Cisco és az Axelero egymást kiegészítő termék- és szolgáltatáskínálatával ezen cégeknek nyújt segítséget.
Az írás röviden ismerteti a két cég vállalati szolgáltatásait, megoldásait.
(Számítástechnika: Egyesült erővel, 2002/50)
Halló-melléklet:
A WebTel olyan nyilvános telefon, ami alkalmas beszélgetésre, internet-böngészésre és levelezésre.
A készülék a hagyományos telefonbeszélgetés mellett lehetővé teszi a gyors levelezést is.
Mindehhez egy hagyományos telefonkártyára és egy WebTel készülékre van szükség.
(Halló: WebTel kontra mobil?)
Az IDC Research kutatóintézet egy nemrégiben készített felmérésében azt vizsgálta: hogyan valósult meg a liberalizáció az EU-ban, s azokban az országokban, amelyek egy év múlva csatlakoznak az európai körhöz.
Az IDC-index meglehetősen vegyes képet mutat: Lengyel- és Csehország 43, illetve 41 pontos eredményével megelőzi a 36 pontos Franciaországot, Magyarország pedig az utolsó helyen kullog 23-as indexével.
Ez a helyezés elsősorban annak köszönhető, hogy az üzleti kommunikációban valóban verseny van a szolgáltatók között. Ez viszont nem a 2002 januárjában életbe lépett hírközlési törvénynek, a nagy hírveréssel meghirdetett liberalizációs nyitásnak köszönhető.
Hazánkban az első évben nem történt meg a valódi piacnyitás, nincs verseny a hangkommunikációban, a vezetékes telefóniát lényegében a Matáv uralja, a Vivendi szolgáltatásait eközben néhány tízezren választották.
A tavaly elfogadott hírközlési törvény több pontja is módosításra szorul.
A szabályozás újragondolására legalább 9 hónapra van szükség, új piaci szereplő porondra lépése nehezen képzelhető el, igaz, eladósorban van a Vivendi és a PanTel is, de az alternatívok szövetséget is köthetnek az Antel-csoporttal, a GTS-Datanet új tulajdonosával.
(Halló: Mindenki másképp nem csinálja)
A Deloitte & Touche a HíF felkérésére dolgozta ki azt a koncepciót, mely arra világít rá, hogy az új, konkurens szolgáltatóknak akkor is meg kell fizetniük az infrastrukturális beruházások költségeit, ha nem építenek új hálózatot.
E költségeket az összekapcsolási díjba építi be a Matáv és a koncessziós szolgáltatók.
A HíF az összekapcsolási díj körüli vita megoldására pályázatot hirdetett.
(Halló: Díjtételezők)
Vitai Attila, a Vodafone vezérigazgatója a Hallónak adott interjúban elmondja: a GPRS-szolgáltatás fél évvel ezelőtti megindításakor nem lehetett felmérni a piaci igényeket, mert a szolgáltatás eddig nem volt sikeres Európában.
Magyarországon átütő sikert aratott a három havi ingyenes mobil-internetezés, amelynek első kísérleti üzemeltetése az idei év első hónapjaiban kezdődött.
A Matáv kedvezményeinek megszüntetése rést hagyott az internetes piacon, ahová be lehetett törni.
A társaság nem számított a hatalmas érdeklődésre, a Nokia hálózata soha nem látott még ilyen terhelést.
A Pannonnal kötött roaming-szerződés felmondása óta a Vodafone teljes erőbedobással arra koncentrált, hogy befejezze saját hálózatának kiépítését - mondta Vitai.
(Halló: Vodafone-expanzió: lesz maga juszt is az enyém...)
Klaus Holgaar Rasmussent szeptemberben nevezték ki a Pannon GSM vezérigazgatójának.
A Hallónak nyilatkozva Rasmussen elmondta: a piac változik, így a Pannonnak is alkalmazkodnia kell a változásokhoz.
Ugyanakkor a társaság ezekben a változásokban új üzleti lehetőségeket lát.
A vezérigazgató szerint az üzleti szektorban hódítaniuk kell, a lakossági piacon viszont inkább a mobilhasználat élénkítésére tesz majd kísérlete a cég.
A HíF döntését, amellyel jelentős piaci erővel bíró szolgáltatónak minősítették a Pannont az összekapcsolási piacon, a vezérigazgató botrányosnak tartja.
Véleménye szerint a Híf nem az EU, hanem a saját irányelvei szerint számolta ki a Pannon piaci részesedését.
(Halló: Új vezér a Pannon GSM-nél: a hév kötelez)
A mobiltelefonok térhódítása az utóbbi években hatással volt a hagyományos távközlés szakembereinek hangulatváltozására is.
A PKI Tudományos Napok idén optimista hangulatban zajlottak.
A Matáv PKI Távközlés-fejlesztési Intézetének tudományos konferenciája a fejlődési lehetőségeket tekintette át.
Az esemény alaphangulatát Kovács Kálmán informatikai és hírközlési miniszter adta meg, amikor köszöntőjében hangsúlyozta, hogy az infokommunikáció az elmaradott térségek felzárkóztatásában kitörési pont lehet.
(Halló: Az elmaradott régiókban kitörési pont lehet az informatika)
*Az online áruházak várakozásai szerint jövőre az idei 6 százalékról 10 százalékra emelkedik az interneten vásárlók aránya - derül ki a Westel Mobil Távközlési Rt., a Sun Microsystems és a GKI Gazdaságkutató közös felméréséből.
(Népszabadság: Optimisták az on-line áruházak, Magyar Hírlap: A Nap Száma - 10, Magyar Nemzet: Növekvő on-line vásárlás, Népszava: Népszerű online áruházak, december 28.)
*Hazánk két meghatározó mobilszolgáltatója, a Westel és a Pannon az MMS-üzenetek számára is átjárhatóvá tették hálózatukat.
A hálózatok közötti átjárhatóság terén a két szolgáltató együttműködése példamutató, hiszen Európában elsőként biztosították, hogy ügyfeleik egymásnak is küldhessenek képet, hangot.
(Mai Lap: MMS-küldés a Pannon és Westel hálózata között, december 28.)
*Hegedűs János környezetkímélő antennatornyának tervével harmadik helyezést ért el az év feltalálója versenyen.
A tervekben szereplő mobiltorony fából készül.
(Mai Lap: Antennatorony fából, december 28.)
*Januárban kezdődhet meg a telepítést előkészítő munka azoknál az önkormányzatoknál, amelyek sikeresen pályáztak az informatikai tárca "eDemokrácia" pályázatán.
A kabinet második száznapos programjában célul tűzte ki, hogy valamennyi önkormányzat számára biztosítja a világháló elérését.
(Népszava: Másfél ezer önkormányzat kap internetes hozzáférést, december 28.)
*Olaszországban az sms-ek maguk mögé utasították a hagyományos karácsonyi üdvözlőlapokat.
Az olasz mobilszolgáltatók összesen 300 millió karácsonyi sms-t regisztráltak.
(Magyar Hírlap: Az sms megelőzte az üdvözlőlapot, december 28.)
*Az Intel előrejelzése szerint a jövő évben sem várhatóak más tendenciák az informatikai világpiacon, mint idén, csak az emberek köré szőtt elektronikus háló lesz mind sűrűbb.
A vezeték nélküli technológiákat is megemlítő cikk szerint ilyen tekintetben az Ericsson által fejlesztett Bluetooth hatásos eszköz lehet a jövőben, de hasonló adatátviteli lehetőséget kínál az Intel által is támogatott Wi-Fi megoldás.
(Magyar Hírlap: Egyre sűrűbb körülöttünk a háló, december 28.)
*2002 várhatóan az Enron éveként vonul be a gazdasági antológiákba.
Az energetikai vállalat által megindított könyvelési botránysorozat egy másik kiemelkedő állomása a WorldCom könyvelési kozmetikázásának nyilvánosságra kerülése volt.
A WorldCom márciusig 15 hónapon át összesen 3,8 milliárd dollár veszteséget tett "láthatatlanná". (Magyar Hírlap: Az Enron éve: volt egyszer egy Amerika, december 28.)
*Januártól ismét emelkednek az árak, a kábeltévés díjak 3-17 százalékkal emelkednek.
A UPC Magyarország átlagosan 10 százalékkal drágít, az HBO és a UPC Direct szolgáltatás ára változatlan marad.
A MatávKábelTv csomagjainak nagy része 17 százalékkal drágul, míg az Antenna Hungária Antenna Mikro szolgáltatásának díjai átlagosan 3 százalékkal drágulnak.
(Népszabadság: Új árakkal köszönt be az új esztendő, december 30.)
*A felhasználók a jövőben akár menet közben is fizethetnek az igénybe vett digitális tartalmakért, szolgáltatásokért.
Mobilfizetési platformjának szállítására a Westel a Nokiát választotta.
Az új szolgáltatás révén a Wedstel feltöltőkártyás és havi díjas ügyfelei többféle fizetési megoldás közül választhatnak.
(Világgazdaság: Nokia-Westel együttműködés, december 30.)
*A hazai mobilszolgáltatók hálózatai jól vizsgáztak a karácsonyi dömpingben is, igaz, az üzenetek olykor néhány perces késéssel értek célba.
A Westel sajtóosztályának tájékoztatása szerint az sms-ek száma ilyenkor igencsak eltér a normálistól.
A szolgáltatónál tavaly több mint 50 millió sms-t küldtek szét az ügyfelek.
(Mai Lap: Szilveszteri mobildömping, december 29.)
*Amerikai részvényesek egy csoportja pert indított a brit Cable & Wireless ellen, amiért a vállalat hosszú ideig eltitkolta egy másfél milliárd fontos potenciális adófizetési kötelezettséget.
E kötelezettség még 1999-ből származik, ugyanis a C&W úgy adta el 3,45 milliárd fontért a One2One brit mobilszolgáltatóban birtokolt 50 százalékos tulajdonrészét a Deutsche Telekomnak, hogy átvállalta a német cégtől az adófizetési kötelezettséget.
A brit vállalat álláspontja szerint mindig is az előírásoknak megfelelően tájékoztatta részvényeseit.
(Napi Gazdaság: Perlik a befektetők a brit Cable & Wirelesst, december 30.)
*195 millió euróért eladta a Telecom Italia a szerb Telekom Srbija telefontársaságban birtokolt 29 százalékos részesedését a szerb állami postacégnek, a PTT-nek, amely eddig 51 százalékos tulajdonosa volt a nemzeti telefontársaságnak.
(Magyar Hírlap: A nap száma - 195 millió, december 30.)
*A Vivendi Universal tájékoztatása szerint a cég egyes részlegeinek eladása nyomán 3 milliárd euró bevételt vár a társaság.
Az év végéig a Vivendi Universal összesen 7 milliárd eurót fordít adósságai csökkentésére.
Az év első kilenc hónapjában a VU 13,5 milliárd euró veszteséget könyvelhetett el.
(Magyar hírlap: Vivendi: csaknem hárommilliárd eurós bevétel az eladásokból, december 30.)
*Lengyelországban január 1-jétől felszabadítják a nemzetközi telefonhívások piacát , amely eddig a TPSA monopóliuma volt.
Az állami társaság hivatalosan eddig a svéd Tele2 céggel írt alá megállapodást.
A TPSA saját becslései szerint a nemzetközi hívások piacának 20-40 százalékát vesztheti el.
(Budapesti Nap: Nyílik a lengyel távközlési piac, Világgazdaság: Telefonliberalizáció Lengyelországban, december 30.)
*A japán Sanyo digitális fényképezőgépekre vonatkozó gyártási terveit a korábbi 6 millióról 6,5 millióra emelte.
A japán gyártó ugyanakkor mobiltelefon-eladásait is növelni szeretné, a tervekben a tavalyi 5,7 millió készülék után az idén 8,4 millió eladott mobiltelefont várnak. (Világgazdaság: Több digitális fényképezőgép a Sanyótól, december 30.)
*A lapnak Fodor István, az Ericsson első embere, a Magyar EU Bővítési Üzleti Tanács elnöke adott interjút.
A skandináv országokkal való együttműködési tapasztalatokat Fodor István úgy értékeli, hogy "a skandináv partnerség az egyik legértékesebb, legkiszámíthatóbb".
Fodor több mint egy évtizede áll az Ericsson Magyarország élén.
A svéd vállalat a hazánkban megtelepülő külföldi cégek közül az elsők között volt, mely úgy döntött, hogy K+F-bázist telepít Magyarországra.
(Világgazdaság: Pantha rei, december 30.)
*A svéd Elanders nyomdaipari konszern főként olyan iparágakat céloz meg, amelyek nagy mennyiségben igényelnek kézikönyveket. Ilyen terület a mobilkommunikáció, az autógyártás, az irodatechnika.
A France Télécom megbízásából az Elanders készíti az összes francia telefonkönyvet, valamint a svéd és brit telefonkönyvek egy részét is.
Hazánkban az Elanders az Ericsson és a Sony példáját követve a zalalövői vámmentes övezetben telepedett meg.
(Világgazdaság: Komplex infomédia-szolgáltatások, december 30.)
*A kormány második 100 napos programjában célul tűzte ki, hogy minden hazai önkormányzatnak lehetőséget teremt az internet elérésére.
A sikeresen pályázó helyhatóságok támogatást nyerhettek az alapvető informatikai infrastruktúra beszerzéséhez. (Budapesti Nap: Sikerrel zárult az IHM e-pályázata, december 30.)
*Az öt főnél több embert foglalkoztató távközlési vállalatok tavaly 21,4 százalékkal növelték nettó árbevételüket - derül ki a KSH 2001-ről szóló jelentéséből.
A távbeszélő-szolgáltatás ára tavaly átlagosan 5,4 százalékkal nőtt.
(Népszava: Tavaly 21,4 százalékkal nőtt a távbeszélő-forgalom, december 30.)
Az E-Magyarország, e-kormányzat nemrégiben megrendezett konferencián Lednitzky Péter, a Vivendi Telecom Hungary Rt. kommunikációs igazgatója elmondta, a gazdaság még nem változott meg elektronikus irányban, de nagy felhasználói és szolgáltatói igény van rá.
Az e-társadalom felépítésének a hajtóereje a szolgáltatók közötti verseny - pontosított Tankó Zoltán, a Matáv Rt. vezérigazgató-helyettese.
(Piac és Profit: Az üzlet szemszögéből, 2002/12)
Pámer Róbert, az Interware Rt. vezérigazgatója szerint 2002 nem a nagy fellendülések éve volt.
A hazai internetpiacot az óvatos, folyamatos növekedés jellemezte.
(Piac és Profit: Az igényekhez igazodva, 2002/12)
Kovács Kálmán informatikai és hírközlési miniszter elmondta, az eDemokrácia-program célja, hogy minden önkormányzatot internet-kapcsolathoz juttassanak, mert csak ezzel lehet még a leghátrányosabb helyzetű kistelepülési önkormányzat is aktív részese a tudásalapú, információs társadalom kialakulásának.
Az 1 milliárd 270 millió forintos keretösszegű programmal az alap-infrastruktúra eszközeinek számítógépeknek - a beszerzését, az internetkapcsolat feltételeinek megteremtését és az elektronikus önkormányzati szolgáltatások bevezetéséhez szükséges előkészületeket támogatjuk.
Az új programok között szerepelnek a közösségi hozzáférés - teleházak, internetes közösségi terek - kialakítását, valamint az önkormányzatok közösségi internet-hozzáférési pontjainak támogatását célzók is.
(Piac és Profit: E-demokrácia és információs társadalom, 2002/12)
Magyarország piacvezető, aranyérmes mobilszolgáltatója, a Westel csaknem egy évtizede szolgálja ügyfeleit.
A több esetben Európában is egyedülálló szolgáltatásai bevezetésének köszönhetően számos új, a felhasználók kényelmét fokozó újdonsággal bővült a Westel-paletta: MMS-világpremier, GPRS, WebShop, OTP Mobilbank, Mobil Iroda.
Bodon Ildikó, a Westel üzletfejlesztési ágának igazgatóhelyettese elmondta, a Westel nem titkolt stratégiája, hogy ügyfeleinek hűségét és bizalmát a versenyképes árak mellett leginkább az egyedülálló szolgáltatásokkal, fejlesztésekkel, kényelmi funkciók bevezetésével kívánja fenntartani és erősíteni.
A harmadik generációs szolgáltatások előfutáraként a Westel ügyfelei november 25-től, Magyarországon elsőként a Nokia 7650-es telefon kamerájával rögzített rövid videofájlokat MMS-ben vagy e-mailben küldhetik el, emellett készülékükkel WAP-on keresztül video-tartalomszolgáltatást vehetnek igénybe.
(Piac és Profit: Megszerezni és megtartani - mindent az ügyfélért, 2002/12)
A hírközlési törvény szakmai előkészítése 2003. január 15-én kezdődik, május közepéig tart, s a parlament várhatóan októberben módosítja a jogszabályt.
A változtatásokra azért is szükség van, mert a hírközlési törvény által életbe léptetett legtöbb jogintézmény felülvizsgálatot igényel.
A módosítás alapvető célja a verseny élénkítése, illetve az Internet elterjedésének elősegítése.
(Cash Flow: Új törvény készül, 2002/12)
Thuróczy György, az Országos Frédéric Joliot-Curie Sugárbiológiai és Sugáregészségügyi Kutatóintézet osztályvezető szakembere elmondta, a lakosság főleg a mobiltelefonok vételéhez szükséges bázisállomások miatt aggódik, tudományosan azonban ezek jelentik a kisebb problémát.
A kézi készülékek jóval több tudományos problémát és szakmai aggályt vetnek föl.
(Cash Flow: Thuróczy György, 2002/12)
A Pannon GSM most bevezetett átalánydíjas internet-kapcsolata az első olyan hazai szolgáltatás, amely a kártyás ügyfelek számára is lehetővé teszi a világháló villámgyors böngészését.
A GPRS alapú átalánydíjas Internet a 2 és fél millió előfizetőt kiszolgáló Pannon GSM minden, arra alkalmas készülékkel rendelkező ügyfele számára elérhető.
A Pannon GSM új szolgáltatása bruttó 6400 forintos havidíj ellenében hetente közel száz óra Internet-kapcsolatot biztosít.
(Cash Flow: Szörföző kártyások, 2002/12)
Az Informatikai és Hírközlési Minisztérium és a Foglalkoztatáspolitikai és Munkaügyi Minisztérium "Esély a jövőnek" program keretében 1 milliárd forinttal támogatja új távmunkahelyek kialakítását Magyarországon.
A program javítani kívánja a hátrányos helyzetűek esélyegyenlőségét, társadalmi integrációját, foglalkoztatási esélyeit az információs társadalom megvalósításával és a kormány munkahely teremtési célkitűzéseivel összhangban.
A kísérleti program célja ezer új távmunkahely létrehozása.
(Cash Flow: Távlati remények, 2002/12)
*Míg a UPC egyes nyugat-európai országokban megszüntette sportcsatornáját, addig Magyarországon értékesítette a Sport1-et üzemeltető társaság nagy részét az itteni Axel Springer-cégeket irányító Bayer József érdekeltségének.
A Vinton Kft. a Sport1-et üzemeltető, UPC-érdekeltségű vállalkozás 75 százalékát vásárolta meg.
A Financial Times ősszel úgy értesült, hogy a UPC hamarosan több országban leállítja működő Sport1 csatornáját.
A UPC akkor azonban pontosított, hogy a megszüntetés csak a Sport1 belga és holland adásaira vonatkozik.
Borsány András, a sportcsatorna vezérigazgatója elmondta: a Sport1 adása hamarosan egymillió háztartásba jut el, s jelenleg dolgoznak azon, hogy a csatorna ne csak a UPC hálózatán legyen elérhető, hanem az ország egész területén.
Borsány tájékoztatása szerint a legtöbb kábelszolgáltatóval már szerződést is kötöttek, a Matávval szóbeli megállapodásig jutottak.
(Napi Gazdaság: A magyar Axel Springer-vezér cégéé lett a Sport 1 tévécsatorna, Világgazdaság: Megvált a Sport1 többségi részétől a UPC, Blikk: Kódolatlanul lehet látni a Sport1-et, Népszabadság: Eladták a Sport1 tévécsatornát, január 4.)
*Az Első Pesti Telefontársaság Rt. értesíti részvényeseit, hogy 2002. január 11-ére összehívott közgyűlése a társaság igazgatóságának január 2-ai döntése alapján elmarad.
(Népszava, Magyar Tőkepiac: Értesítés közgyűlés elmaradásáról, január 4.)
*Budafok-Tétény önkormányzata nem csupán átmeneti pénzzavarral, hanem komoly likviditási gondokkal küzd.
A be nem fizetett telefonszámlák mellett több jel is okot ad az aggodalomra.
A Matáv már egyirányúsította a XXII. kerületi polgármesteri hivatal telefonvonalait kéthavi számlatartozás miatt.
(Népszabadság: Csődközelben a XXII. Kerület, január 4.)
*A bécsi Red-stars.com AG 55-ről 100 százalékra növelte részesedését a magyar Telnet Magyarország Rt.-ben.
Az rt.-től megvett tulajdonrész vételárát a felek nem hozták nyilvánosságra.
A kivásárlás után a magyar vállalat Red-stars.com Hungary Rt. néven folytatja tevékenységét. A Red-stars.com Data AG tavaly jelentős tulajdonosi átrendeződésen ment keresztül.
A cégben korábban 25 százalék plusz egy szavazatnyi részesedéssel rendelkező Siemens ausztriai leányvállalata a legnagyobb tulajdonosnak számító Thomas Streimelwegertől további 22 százaléknyi üzletrészt vásárolt meg.
(Világgazdaság: Red-stars.com lett a Telnet Interaktívból, január 4.)
*Az ÁPV Rt. az elmúlt években kiírt és megfelelő ajánlat hiányában eredménytelennek bizonyult két értékesítési pályázata után tárgyalásos úton kíván befektetőt találni az MTV Rt. Szabadság téri székházára.
A vagyonkezelő szervezet egyelőre csak annyit kívánt elárulni, hogy jelenleg több új, komoly befektetővel folytatnak tárgyalásokat.
Az ÁPV tervei között szerepel az Antenna Hungária Rt. tartós állami tulajdonrész feletti részesedésének értékesítése, ám az eladáshoz kormányszintű döntésre van szükség.
(Világgazdaság: Tárgyalással keresnek befektetőt a tévészékházra, január 4.)
*Tavaly év végén átlagosan vagyonuk 19 százalékát tartották magyar részvényekben a Kelet-Európára specializálódott befektetők.
A térség tíz legnépszerűbb papírja között megtalálható a Matáv, az OTP és a Mol is.
A teljes befektetett vagyon 5-6 százalékáig tartották a befektetők a Matáv és a TPSA részvényeit.
(Világgazdaság: Harmadik helyen a magyarok, január 4.)
*Az előzetes adatok szerint Csehország 2001. évi állami költségvetésének hiánya 67,7 milliárd cseh koronát tett ki, a bevételek 626,22 milliárd, a kiadások 693,92 milliárd koronára rúgtak - közölte tegnap a cseh pénzügyminiszter.
Jirí Rusnok szerint nem kizárt, hogy a Cesky Telecom privatizálását elhalasztják, amennyiben az ajánlatok nem lesznek megfelelőek.
Az állam a Cesky Telecom minimum 51,1 százalékos részvénycsomagjának értékesítésével számol.
(Napi Gazdaság: Jelentősen nőtt a cseh költségvetés hiánya, január 4.)
A Freestart kft. sajnálatosnak tartja, hogy az internetezés árszabályozásáról szóló új rendelet nem támogatja a lakosság körében nagy népszerűségnek örvendő ingyenes internet-szolgáltatást.
A kedvezményes időszakban a 10 százalékos részesedés mindössze 26 fillért jelent a telefondíjból percenként az internet-szolgáltatónak.
A Freestart szerint ez példátlanul alacsony arány az európai piacon.
A Freestart ugyanakkor üdvözli az internethívások díjainak mérséklődését, amely nappal 20, a kedvezményes időszakban pedig 15 százalékos csökkenést jelent.
(Népszabadság: Marad az ingyenes internet-hozzáférés, január 4.)
December 23-án felszabadult a hazai távközlési piac, miután megszűnt a Matáv monopóliuma.
A tényleges verseny leghamarabb csak január 22-én indulhat meg, a társaságoknak a szolgáltatási igények beadásától az elbírálásig eltelő egy hónapban meg kell állapodniuk, hogy milyen feltételek mellett érhetik majd el egymás szolgáltatásait.
A Vivendi és a Matáv már megkötötte összekapcsolási szerződését.
(Figyelő: Szabad a távközlés, 2002/1)
Wágner Tibor, a Sony Ericsson Mobil Communications közép- kelet-európai igazgatója a lapnak adott interjúban elmondta: a telekommunikációs ágazat globális konszolidációjának nagy szerepe volt a vállalati fúziók létrejöttében.
Az együttműködésben rejlő szinergiákat igyekezett kihasználni a Sony és az Ericsson is közös vállalkozásának útra indításakor.
A Sony számára az európai, míg az Ericssonnak éppen fordítva, a japán piacon jelent új lehetőségeket a fúzió.
(Figyelő: Egy csésze kávé Wágner Tiborral, 2002/1)
Egyes felmérések szerint a 9 és 12 év közötti finn gyermekek 60 százalékának már van mobiltelefonja, a felnőttek körében pedig a lakosság több mint kétharmada használ mobilkészüléket.
A Nokiának köszönhetően Finnország a mobiltelefónia mintaországává vált.
A világon minden harmadik mobiltulajdonos Nokiával telefonál.
A Nokia valóságos nemzeti intézménnyé vált Finnországban: a vállalat és beszállítói hálózata az ország GDP-jének több mint harmadát állítja elő.
(Figyelő: Elhalkult mobilok, 2002/1)
A legmodernebb flashtechnológián alapult az Axelero évvégi, ADSL-t reklámozó online hirdetése.
Egy évvel ezelőtt hasonló animációkkal feldobott reklámmal még alig találkozhattak a felhasználók, mára azonban már eluralták az internetet a mozgalmas megoldások.
Novák Péter, a Magyar Reklámszövetség Internet Tagozatának vezetője, a Kirowski Rt. médiaigazgatója szerint 2001 fordulatot jelentett a hirdetési eszközök világában.
Az elmúlt években megingott a csupán kattintásra reagáló reklámcsíkba vetett bizalom, s mind a hirdetők, mind a médiatulajdonosok új megoldásokra tartottak igényt.
A Kirowski létrehozta a harmadik generációs kurzor-szponzorációnak nevezett eszközt: a hirdetési elem kényelmes távolságból követi a kurzort, érintésre pedig a hirdető logójává változik és annak weboldalára vezet.
(Figyelő: Zavarnak és szórakoztatnak, 2002/1)
A hagyományos vezetékes telefonpiac második rajtkockájából indul a távközlési piac december 23-án jogtechnikailag véglegessé vált megnyitása utáni megmérettetésben a Vivendi Telecom Hungary.
A társaság az elmúlt hét évben 600 millió dollárt meghaladó értékű beruházást hajtott végre, s kilenc helyi szolgáltatási körzetében 1,5 millió előfizető ellátására rendezkedett be saját hálózatával.
A Hírközlési Főfelügyelet gyorsjelentése szerint a több mint 3,7 millió bekapcsolt fővonalat, előfizetőt számláló hagyományos vezetékes telefonpiaci tortából viszont a társaság csak 12,5 százalékos szeletet hasított ki magának, miközben a Matáv részesedése meghaladja a 80 százalékot.
A VTH intenzív terjeszkedésre készül.
A társaságnál azt ígérik; a telefonpiaci verseny hivatalos megkezdése után az ország minden pontján elérhető távolsági hangszolgáltatást indítanak.
A Vivendi elsődleges "támadási" célpontjai a Matáv szolgáltatási területén lévő nagyvárosok, s itt is elsősorban az üzleti előfizetők lesznek (Figyelő: Magyar vizeken, 2002/1)
Piaci viszonyok alakulnak ki a távközlési ágazat utolsó szegmensében is, a vezetékes telefóniában.
Ma még nem sokat érezni a versenyből, 2001. december 23-a mégis mérföldkőnek számít a magyar gazdaság és társadalom fejlődésében: a térségben elsőként nálunk teljesedett ki a verseny a távközlés egészére.
Tíz éve, amikor a Matáv rt.-vé alakult, a telefonellátottság tekintetében hazánk Európa sereghajtójának számított.
Azóta már a fogyasztók is a nyertesek közé sorolhatják magukat, olyannyira, hogy már nemhogy várniuk kellene a telefonra, de egyre többen vissza is adják vezetékes készülékeiket.
(Figyelő: Piaci viszonyok, 2002/1)
Jóllehet a hírközlés aranyvasárnapjának keresztelte el a Hírközlési Felügyelet december 23-át, amikor hivatalosan megnyílt a távközlési piac, azaz megszűnt a Matáv nyolc éves monopóliuma a vezetékestelefon-szolgáltatásban, s ugyanaznap életbe lépett a verseny kereteit megszabni hivatott egységes hírközlési törvény (eht) is, az előfizetők azonban akár még hónapokig sem érzékelik a kegyeikért folyó küzdelmet.
A Matáv leendő konkurensei egyelőre a piacra lépés jogi formáival s a hiányzó miniszteri rendeletek latolgatásával vannak elfoglalva.
December végéig ugyanis ígérete ellenére tucatnyi, a konkrét játékszabályokat meghatározó rendelet elkészítésével maradt adós az ágazatot felügyelő Miniszterelnöki Hivatal.
A rendeletek késlelkedése mindazonáltal nem tántorította vissza a 2000-ben 835 milliárd, tavaly pedig mintegy 900 milliárd forintos távközlési piaci tortából évek óta nagyobb szeletre áhítozó társaságok közül a legkitartóbbakat.
A piacnyitás első napján hat társaság jelentett be új szolgáltatást a HíF-nél, igaz, közülük csak három startol a telefonpiacra: a francia érdekeltségű Vivendi Telecom Hungary Kft., a holland KPN többségi tulajdonában lévő PanTel és a brit Virgin-szigeteken bejegyzett eTel Central Europe Limited tulajdonában lévő, eTel Magyarország Távközlési Kft. Pesszimista szakmai vélemények szerint a magukat már bejelentő cégeken kívül sokkal több távközlési versenyző felbukkanására nem is lehet számítani.
A szakemberek egy része úgy véli, az is kérdéses, képesek lesznek-e az új szolgáltatók megtörni a Matáv hegemóniáját, s valódi, az előfizetők számára a pénztárcájuk révén mérhető versenyre tudják-e szorítani a hazai távközlési óriást.
A a 2000-ben 40 milliárd forint árbevételt elért, 210 millió forint törzstőkéjű Vivendi vezérigazgatója, Polányi Sándor nem különösebben optimista.
Szerinte ugyanis 1993 óta a mindenkori kormányok más és más megfontolásból, de folyamatosan gyengítették a Matáv potenciális versenytársait.
(HVG: Hívásvárakoztatás, 2002/1)
*A várakozásokat enyhén meghaladó, 75,2 milliárd forintos nettó nyereséggel (+9,4%) zárta a tavalyi évet a Matáv.
A mobilüzletág gyors ütemű növekedése, valamint a csoport első sikeres külföldi befektetése nyomán a Matáv-csoport árbevétele 2001-ben 23 százalékkal nőtt.
A nyereség javulásában szerepe volt a forint euróhoz viszonyított erősödésének is.
Az EBITDA -ráta is tovább javult, 2001-ben meghaladta a 43 százalékot, ami egyfelől a Westel hatékonyságnövekedésének, másfelől a MakTel nagyon magas, 56,4 százalékos EBITDA-mutatójának tulajdonítható.
A vezetékes szegmensben 2,3, a mobilban 24,9 százalékkal nőtt a bevétel.
A Westel nettó eredménye tavaly 41 százalékkal emelkedett.
Az adatátviteli üzletág 25,9 százalékkal bővült.
Straub Elek elnök-vezérigazgató elmondta: a hazai vezetékes piac telítettsége miatt a társaság nemzetközi piacokon kíván terjeszkedni.
(Napi Gazdaság: Kellemes meglepetés a Matávtól, Világgazdaság: Hetvenötmilliárdos Matáv-profit, Népszava: Tavaly még jól teljesített a Matáv, Magyar Nemzet: Növelte bevételeit a Matáv-csoport, Népszabadság: Vegyes év a vállalatok mögött, február 15.)
*A Matáv Rt. befektetői közleményében teszi közzé a társaság tavalyi eredményeit.
(Magyar Hírlap: A Matáv Rt. 2001. évi gyorsjelentése, február 15.)
*Az Első Pesti Telefontársaság Rt. befektetői közleményében teszi közzé a társaság tavalyi eredményeit.
(Magyar Tőkepiac, Népszava: Az Első Pesti Telefontársaság Rt. 2001. évi gyorsjelentése, február 15.)
*1,2 milliárd forintos mérleg szerinti veszteségről számolt be tegnap az Antenna Hungária.
A társaság üzemi szinten a bázisidőszakinál 850 millió forinttal kisebb, mintegy 1,6 milliárd forintos nyereséget ért el, s közel 2,8 milliárd forintos pénzügyi veszteséget kellett leírnia.
A pénzügyi mínusz a 2,1 milliárd forint értékű kamatbefizetésekből és a Vodafone veszteségének az AH-ra jutó 1,3 milliárd forintos részéből tevődött össze.
(Napi Gazdaság: Bajban az Antenna Hungária, Világgazdaság: Antenna: Vodafone-baj, február 15.)
*A Hírközlési Felügyelet a múlt héten nem vett nyilvántartásba új szolgáltatókat, ám több, gyorspostai tevékenységre jelentkező társaság is kérte regisztrációját - mondta el Frischmann Gábor, a felügyelet elnöke.
Több társaság is a hírközlési döntőbizottsághoz fordult.
Frischmann a PanTel Rt.-t említette, amely a Matávval kötendő összekapcsolási szerződés miatt fordult a bizottsághoz.
A HíF elnökének tájékoztatása szerint az eTel Magyarország Kft.-től még nem érkezett hivatalos értesítés ilyen szándékáról, bár a társaság korábban közölte, hogy a PanTelhez hasonló ügyben szintén a döntőbizottsághoz fog fordulni.
A Vivendi nehezményezi, hogy a mobilcégek magas összegért végződtetik a vezetékes hálózatból indított hívást.
Több internet-szolgáltató is beadvánnyal élt, főként a vezetékes szolgáltatókkal kötendő hálózati szerződéssel kapcsolatos panaszoknak adva hangot.
(Napi Gazdaság: Az internetszolgáltatók nehezményezik a vezetékes cégek díjszedési javaslatát, február 15.)
*Tegnap megtartotta alakuló ülését a Hírközlési Felügyelet Szolgáltatói Tanácsadó Testülete.
A testület kiemelt feladata a hatóság és a piaci szereplők közötti kapcsolat fenntartása, illetve, hogy elősegítse a HíF eljárásainak és gazdálkodásának átlátható működését - mondta Frischmann Gábor, a HíF elnöke.
(Magyar Nemzet: Törvényes hírközlési tanácsadás, Metro: Megalakult a HíF tanácsadó testülete, február 15.)
*Az informatikai szolgáltatások legutóbbi fogyasztóvédelmi vizsgálata - főként a távközlés területén - a korábbi évekhez képest kedvezőbb tapasztalatokkal zárult.
Baranyai András, a Fogyasztóvédelmi Főfelügyelőség osztályvezetője szerint ez azért is fontos, mert a távközlési piacnyitással a vállalatok versenyében a fogyasztók bizalma meghatározó jelentőségű lesz.
Baranyai szerint a vezetékes távközlési szolgáltatók tevékenysége összességében okot adhat a bizalomra, a felügyelők nem egy kisebb jogsértéssel, szabálysértéssel találkoztak.
A vizsgálat összesen 121 telefonos társaságra, kábeltévés cégre és internet-szolgáltatóra terjedt ki.
Az ellenőrzött 12 távközlési vállalatnál rendben találták a működési feltételeket, a kábeltévéknél és az internet-szolgáltatóknál azonban számos hibát fedeztek fel.
(Világgazdaság: Hibázó kábeltévék, Népszabadság: Panaszáradat a kábeltévék ellen, február 15.)
*Csepi Lajos elfogadta az Intercom vezérigazgatói tisztségét, ám az Index.hu Rt. eladási folyamatának lezárultáig nem távozik a cég éléről.
A lap információi szerint az alacsony árajánlatok láttán felmerült az a lehetőség is, hogy mégsem adják el az Index.hu-t.
A pályázók között leggyakrabban a svájci Ringier AG-t, a Magyar RTL Rt.-t, a GTS Magyarország Kft.-t és a német Axel Springert említették.
(Napi Gazdaság: Csepi megy az Intercomhoz, de marad az Index.hu-nál is, Magyar Hírlap: Csepi egyelőre az Indexnél is marad, február 15.)
*A tőzsdei cégek tavalyi évről szóló beszámolói fordulatot mutatnak.
Az A kategóriába sorolt 24 társaság összesített nyeresége (193,3 milliárd forint) ugyanis - az elmúlt negyedévek fokozatos süllyedése után (tavaly 6 százalékos csökkenést regisztráltak) először - minimális mértékben (+0,6%) nőtt.
Több cég eredménye haladta meg a várakozásokat, mint ahányan attól elmaradtak.
A felsőházba sorolt cégek összesen 2850 milliárd forintos árbevételt könyvelhettek el 2001-ben, ami 10,3 százalékkal haladta meg a 2000-ben regisztráltat.
A legnagyobb mértékben a TVK és a Richter szárnyalta túl a várakozásokat, de a többség előzetes becslését meghaladó nyerségről számolt be az OTP és a Matáv.
Az Antenna Hungária 1,2 milliárd forintos veszteségről számolt be.
(Napi Gazdaság: Stagnál a tőzsdei cégek összesített eredménye, február 15.)
A Matáv Rt. bejelentette, hogy február 11-től Czenthe Szabolcs a társaság befektetői kapcsolatokért felelős vezetője.
(Bank és Tőzsde: A Matáv Rt. bejelentette, 2002/7)
Eljárást indított a GVH a mobiltelefon-szolgáltatók ellen annak kiderítésére, hogy hívásaik ára megfelel-e a versenytörvény rendelkezéseinek.
Szántó Tibor, a GVH infokommunikációs irodájának vezetője elmondta: a Westel Mobil Távközlési Rt., Pannon GSM Rt., VR.A.M.
Rt. és Westel Rádiótelefon Kft., illetve a Matáv Rt. ellen folytatnak vizsgálatot.
Az iroda részletes adatokat kér be a vállalatok árképzéséről.
(Figyelő: Mobilcégek a GVH előtt, 2002/7)
A hazai informatikai piac két jelentős szereplőjével is szorosra fűzte kapcsolatát a PSINet Magyarország Kft. A legnagyobb magyarországi vállalati internetszolgáltató együttműködése a Webigennel és az Interware-rel válasz a megváltozott üzleti internetes viszonyokra.
A PSINet a távközlési liberalizációval sajátos helyzetbe került, amely azonban az internet-szolgáltatók többségére érvényes.
Az Interware-rel való együttműködés szintén az új szolgáltatói tevékenységek erősödését segíti.
A szolgáltató tavalyi árbevétele közel 5 milliárd forint volt.
Graur Tamás, a PSINet ügyvezető igazgatójának tájékoztatása szerint 10 százalékos nyereségrátával dolgoznak.
(Figyelő: Együtt a hálón, 2002/7)
Greg Winters, az Ernst & Young (E&Y) nemzetközi tanácsadó cég szenior menedzsere szerint a legtöbb cégnél a kockázatokat még ma is külön-külön kezelik és nem fordítanak figyelmet arra, hogy az egész szervezetre kiterjedően végezzék ezt a tevékenységet - véli Winters.
A Matávnál 4 éve vezették be az átfogó kockázatkezelési rendszert.
A távközlési társaság fő tulajdonosa, a Deutsche Telekom számára a német törvények értelmében kötelező a kockázatkezelés minden csoportegységnél, így a Matáv-csoportnál is.
(Figyelő: Viharjelzés, 2002/7)
Lassan egy évtizede annak, hogy megjelent Magyarországon az első GSM-szolgáltató.
A Pannon GSM és a Westel előfizetői tábora folyamatosan nőtt ugyan, az igazi áttörést, az ügyfélszám kiugró mértékű gyarapodását azonban az elmúlt egy-két év hozta meg.
Három évvel ezelőtt, 1999 végén lépett piacra a harmadik szolgáltató, a Vodafone.
A Vodafone jelenleg a világ 28 országában van jelen szolgáltatásaival, összesen mintegy 100 millió ügyfelet mondhat magáénak.
Vitai Attila, a magyar Vodafone vezérigazgatója elmondta: a csoport számára az üzletszerzés szempontjából nem volt elsődleges célterülete a kelet-közép-európai térség.
Napjainkban, hazánk mellett mégis jelen vannak Romániában és Lengyelországban is, az ausztriai érdekeltséget viszont eladták.
A Vodafone magyarországi műszaki bővülése eredményeképpen több mint egy éve nincs szükség a Westel hálózatának használatára, a Pannon GSM-rendszerét pedig 2001 elejétől nem használják Budapesten belül.
Vitai szerint azt a lefedettségi szintet, amelyet a Pannon és a Westel jelenleg biztosít, egy éven belül tervezi elérni a Vodafone.
A cég egy-két éves tervei között szerepel a nyereséges működés elérése.
(Üzleti7: Éles verseny a GSM-ügyfelekért, 2002/7)
Éles verseny jellemzi a román mobiltelefon piacot.
Tavalyi adatok szerint Románia 22,4 millió lakosa között 3,5-3,8 millió mobilfelhasználó van.
Elemzők szerint ez a szám az idén megközelítheti a 4,5 milliót.
Romániában jelenleg négy mobilszolgáltató van jelen: a Mobifon 1,6 millió ügyféllel, a Mobilrom 1,4 millió és a Romtelecom 0,2 millió előfizetőt szerzett.
(Üzleti7: Harc az előfizetőkért, 2002/7)
*A Matáv internetes kedvezményeinek megszűntetése után a napi netezési költség átlag 810 forintra nőne - idézi az eKormányzatot az E-kereskedelem Online.
A modemmel internetezők havi költségei így mintegy 28 ezer forintra emelkednek.
A Matáv most többek között 7500 forintos fix díjért kínál 60 órás elérést.
A legtöbb szolgáltató ADSL-kapcsolatot ajánl a netezőknek.
A kábeltévés kapcsolat a Tvnetnél egyszeri 48 ezer és havi 10 ezer forintba kerül.
A UPC-nél egyéves szerződés esetén egyszeri 16 900, határozatlan idejűnél 25 ezer forint, a havi díj 10 900 forint.
Az Antenna Hungária és a SystelNet a mikrohullámú internetelérést ajánlja.
(Napi Gazdaság: Megugorhatnak az internetezési költségek, május 22.)
*Drajkó László, az Axelero Rt. vezérigazgatója szerint nem lesz komoly hatása a hazai internetes piacra a Matáv által megszüntetett kedvezményeknek.
Drajkó tájékoztatása szerint a társaság előfizetői száma folyamatosan növekszik, ám elképzelhető, hogy ennek üteme lassulni fog.
A Matáv bejelentése utáni első héten a heti átlag mintegy kétszeresére emelkedett az előfizetésüket lemondók aránya.
(Napi Gazdaság: Az internetpiacot nem borítja fel a Matáv kedvezménymegvonása, május 22.)
*Kovács Kálmán informatikai miniszterjelölt szerint a Tetra kiépítése "testidegen" a Magyar Posta számára.
Kovács arról nem nyilatkozott, hogyan képzeli el a Tetra-fejlesztések megvalósítását, a Portfolió.hu szerint azonban az Antenna Hungária tulajdonában lévő AnTetra Kft. vagy a Westel Rt. szerezheti meg a kiépítés és a működtetés felügyeletét.
A Matáv egyik mobiltársasága, a Westel 450-es hálózatát kívánta korábban is a Tetra céljára felhasználni.
A kormány számára a Westellel kötött üzlet haszna abban állna, hogy a Tetra egy meglévő hálózat fejlesztésével gyorsabban épülhetne ki.
Az AnTetra tavaly őszig komoly esélyesként szerepelt a rendszer felállításában, ám a posta és az MFB a kormány megbízásából létrehozta az MP Tetra társaságot.
(Magyar Hírlap: A Tetra az Antenna Hungária és a Matáv kezébe kerülhet?, május 22.)
*Az Axelero Internet Rt. a tevékenységében meghatározó szerepet játszó kapcsolt vonali hozzáférések értékesítéséből származó bevételeit 40 százalékkal növelte 2001 májusa óta.
Tavaly év végéig a nagyvállalatok 46 százaléka lett az Axelero ügyfele.
Az Axelero egyéves működése alatt a társaság mindhárom üzletága - a lakossági, a vállalati és média - tovább erősítette pozícióit.
Az Axelero egyik legsikeresebb terméke az előre fizetett Quick volt, melyből 24 435 csomagot értékesítettek.
A Hírközlési Felügyelet legutóbbi fórumán Kovács Kálmán leendő hírközlési és informatikai miniszter közölte: fontosnak tartja a tavaly életbe lépett hírközlési törvény módosítását, mert az azt eredményezte, hogy a nagy társaságok tovább erősödtek, s kisebbek pedig egyre gyengébbé válták.
(Napi Gazdaság: Piacvezetővé vált az Axelero, Metro: Nő az internetcélú hívások aránya, május 22.)
*Tüntetésre készülnek az internetezők a Vérmezőn.
A Matáv internetes kedvezményeinek megvonása ellen tiltakozók a Matáv székházával szemben gyülekeznek.
Nagy Bálint, a Matáv kommunikációs igazgatója szerint az egyeztetésnek nem ez a legjobb módja.
(Blikk: Bojkott után tüntetés, május 22.)
*Szamosi László lett a Matáv rendszerintegrációs szolgáltatások divíziójának új igazgatója.
(Magyar Hírlap: Szamosi László, május 22.)
*Az EuroAtlantic Rt. nyerte el a Miniszterelnöki Hivatal Informatikai Kormánybiztossága által kiírt tárgyalásos eljárást a programiroda tevékenységének kibővítésére.
Az EuroAtlantic vezérigazgatója Fellegi L. Tamás, aki 1994-ig Orbán Viktor tanácsadó körének tagja volt.
Fellegi 2000-ig a Matáv Rt. vezérigazgató-helyetteseként dolgozott.
(Népszabadság: Aktívan telnek a kormány utolsó napjai, Magyar Hírlap: Fejlesztések az informatikai kormánybiztosságon, május 22.)
*A T-Mobile Internationalnek is az Ericsson szállítja az mms technológiát.
(Metro: Útjára indították az mms-rendszert, május 22.)
*A V.R.A.M.
Rt. közelmúltbeli közgyűlésén 30,3 milliárdról 38,9 milliárd forintra emelték a cég jegyzett tőkéjét.
A tőkeemelés okairól az érintettek nem kívántak nyilatkozni.
A lap úgy tudja, hogy a tőkeemelés előtt 19,9 százalékos részesedéssel rendelkező RWE Telliance nem élt az emelési lehetőséggel, míg a részvények 30 százalékát birtokló AH Rt. 2002 októberéig kapott opciót arra, hogy befizesse a rá eső részt, miután a fő tulajdonos Vodafone megelőlegezte az AH tőkerészét.
A tavaly végrehajtott tőkeemelés során szintén a Vodafone-anyavállalat jegyezte le az új részvényeket, s az AH Rt.-nek legfeljebb 2002. október 10-ig van lehetősége arra, hogy előteremtse azt a legalább 8,5 milliárd forintot, illetve a mostani tőkeemelés rá eső részét.
Az AH-nál most készül egy előterjesztés, amelyben megvizsgálják, hogy mekkora részesedést érdemes megőrizni a mobilszolgáltatóból.
Vitai Attila, a Vodafone vezérigazgatója elmondta: az összeget hálózatépítésre, illetve az ügyfélszám növelésére fordítják.
(Napi Gazdaság: Nyolcmilliárd forintos tőkeemelés a magyar Vodafone-nál, május 22.)
*Zöld utat adott a katonai rádióvásárlásnak a Közbeszerzési Döntőbizottság, amely áprilisban ideiglenesen megtiltotta a szerződéskötést a győztesnek nyilvánított norvég Kongsberggel.
A francia Thales szerint a Kongsberg rádiói még fejlesztés alatt állnak, nem használatosak, s a szállítás is problémákat okozhat a cégnek.
(Népszabadság: A katonai rádiókról aláírható a szerződés, május 22.)
*Az amerikai Artesyn cég az olcsóbb tatabányai üzembe telepíti bezárásra ítélt ausztriai egysége termelésének 80 százalékát.
Az amerikai konszern a napokban döntött arról, hogy bezárja ausztriai üzemét.
A távközlési piacon mutatkozó keresletcsökkenés miatt az amerikai vállalat tavaly világszerte visszafogta gyártását.
A Tatabányán gyártott tápegységeket nagy megrendelőknek szállítják majd, olyanoknak, mint a Nokia, az Ericsson, a Sun vagy a Nortel.
(Világgazdaság: Tatbányára hoz Ausztriából gyártást az Artesyn, május 22.)
*A magyar vízilabda egyik fő szponzora a Hewlett-Packard a vasárnapi Vasas-Honvéd mérkőzésen kitört tömegverekedés után úgy döntött, hogy az eset kivizsgálásáig felfüggeszti a sport támogatását.
A Vodafone, a Vasas vízilabdacsapatának egyik fő támogatójaként maga is elítéli a bajnoki döntő két utolsó mérkőzésén történteket, ugyanakkor egyelőre nem vizsgálja felül a szponzorációs tevékenységét.
A hét végi BL-döntőre készülő bajnokcsapat támogatójánál, a Westelnél elmondták: a cég öt évre elkötelezte magát a klubnál.
(Világgazdaság: Megriadt pólószponzorok, Napi Gazdaság: A magyar vízilabda egyik fő szponzora, május 22.)
*A Vivendi helyzetén feldarabolással szeretne segíteni a társaság négy igazgatósági tagja.
A javaslat szerint a médiaüzletágat elkülönítenék a távközlési és közszolgáltató tevékenységektől, s a Vivendi jelenlegi tulajdonosai mindkét társaság részvényeiből kapnának.
(Magyar Nemzet: Felszeletelné az igazgatóság a Vivendit, május 22.)
*A piaci várakozásokat meghaladó, 1,059 milliárd eurós EBITDA-ról számolt be az idei első negyedévben a holland KPN NV.
A KPN 477 millió eurót volt kénytelen leírni a súlyos helyzetbe jutott KPNQwest adatszolgáltató cégben meglévő 40 százalékos érdekeltsége után, a nettó eredményt azonban javította a Pannon GSM tavaly eladott tulajdonrészéért kapott 355 millió euró.
(Napi Gazdaság: Javult a KPN üzemi eredménye, Magyar Hírlap: Kilábalhat a válságból a KPN, Magyar nemzet: Javulást mutat a holland KPN, május 22.)
*A Nokia részesedése a mobiltelefonok piacán az év első negyedévében 35,4 százalék volt.
A bostoni Strategy Analytics piackutató szerint azonban a versenytársak eladásai jelentős mértékben emelkedtek.
Míg a Nokia piaci részesedése mindössze 0,3 százalékkal nőtt, a második helyen álló Motorola 2,4 százalékról 15,6 százalékra fejlődött, a Samsung 6,5 százalékról 10,4 százalékra, a Siemens pedig 7,6 százalékról 9,1 százalékra.
(Magyar Hírlap: A versenytársak a Nokia nyakában, május 22.)
Május 17-én a net4free interneten alakult polgári szerveződés bojkottot hirdetett a Matáv ellen.
Arról is döntöttek, hogy május 25-én tüntetést tartanak a még mindig monopolhelyzetben lévő távközlési társaság magatartása ellen. (Üzleti7: Világnapi bojkott, 2002/21)
*Nyolc ajánlattevő közül a Computer Technika Kft. nyerte a Mosonmagyaróvár önkormányzata nyílt pályázatát, amely a 302 ágyas Karolina Kórház és Rendelőintézet rekonstrukciója keretében a komplex informatikai hálózat szerelésére, üzembe helyezésére, valamint a szoftverrendszer részleges cseréjére vonatkozik.
A pályázatra többek között a Matáv Rt. is tett ajánlatot.
(Világgazdaság: Komplex informatika 122 millióért, június 24.)
*2003 tavaszától Pilisszentlászlón is megrendelhetők az ADSL-csomagok.
A kormány támogatásával a Matáv Rt. beruházásban Leányfalun is lehetőség nyílik ADSL-vonalak igénylésére.
(Budapesti Nap: Szép selymes loadingom, június 24.)
*Hétvégénként rendezik meg a Hajógyári szigeten a Matáv-gyermekszigetet.
A Matáv, mint főszponzor többek között ugrálóvárat, homokozót, rajzfalat állított fel.
(Budapesti Nap: Gyermekparadicsom a szigeten, június 24.)
*Idén 12. alkalommal rendezik meg a Zempléni Művészeti Napokat.
A fesztivál házigazdája Rolla János és a Liszt Ferenc Kamarazenekar, fő támogatója pedig az Antenna Hungária Rt. (Magyar Hírlap: Múzsák randevúznak Zemplénben, június 24.)
*A mobilszolgáltatók a távközlési versenyhelyzet miatt már igyekeznek megalapozni az adatforgalomnak, azon belül is az üzleti felhasználóknak a nem túl távoli jövőben várható valódi felfutását is.
Az adatforgalomból származó bevétel ma még alig haladja meg a szolgáltatók éves bevételének 10 százalékát.
Az elmúlt kilenc hónap alatt az előzetes terveknek megfelelően több hazai nagyvállalat, köztük a Dreher Sörgyárak Rt. fizetett elő a Westel mobilirodai rendszerére - közölte Langsteiner Marianne üzletfejlesztési igazgató.
A szolgáltatás igénybevételéhez az Exchange alapú levelezőrendszerre van szükség.
(Világgazdaság: Mobilizált irodai feladatok, június 24.)
*Egyre több bank lát komoly lehetőséget a kereskedelmi-szolgáltató cégekkel közös kibocsátású, úgynevezett co-branded kártyákban.
A legújabb szolgáltatás a piacon a CIB Bank és a Photo Hall közös plasztikja, amely kizárólag a fotóvállalat boltjaiban igényelhető, de számos kedvezményt nyújt a kártyatulajdonosoknak.
A Citibank továbbra is őrzi vezető szerepét a bo-branded hitelkártyák között.
A Westel aranykártyás ügyfeleinek elérhető Citibank-Westel hitelkártyák száma már meghaladta az 52 ezer darabot, ami a Citibank teljes hitelkártya-portfoliójának 36 százalékát teszi ki.
(Napi Gazdaság: Hódítanak a co-branded kártyák, június 24.)
*A Felvonulási téren adott Westel-Kapcsolat koncerten a rendkívül szigorú biztonsági intézkedéseknek köszönhetően gördülékenyen zajlott Elton John budapesti látogatása.
(Mai Lap: Elton John elégedett volt a magyarokkal, Blikk: Pár percig beszélgettünk, június 24.)
*A British American Tobacco Hungary a napokban a Pannon GSM-et választotta stratégiai távközlési partnerének.
A cég 600 alkalmazottja mostantól ugyanarról a SIM-kártyáról intézheti üzleti és magánbeszélgetéseit, egymást rövid hívószámokon érhetik el, és egymás telefonszámait SMS-ben tölthetik le a központból.
(Világgazdaság: A BAT-tal szerződött a Pannon GSM, június 24.)
*A Hekus című magazin kiadója az a panamai többségi tulajdonú vállalat, melynek a Belügyminisztérium - Pintér Sándor minisztersége idején - belső titkos telefonvonalat biztosított.
A cég a BM költségén évek óta telefonálhat egy olyan rendszerből, ahonnan a teljes belügyi és rendvédelmi terület valamennyi vezetője és teljes hálózata közvetlenül elérhető.
Lamperth Mónika belügyminiszter vizsgálat elrendelésére utasította az ORFK vezetését.
A sajtópublikációk után a szerkesztőség azonnal megszüntette a telefon használatát.
(Népszava: Dagad a belügyi telefonbotrány, Magyar nemzet: Salgó "titkos" vonala, Mai Lap: Titkos BM-vonal a szerkesztőségben, június 24.)
*Az újság 2003. június 17-ei számában az Axelero Internet kapcsolat vonali internettarifái tévesen jelentek meg.
A cikk a helyes tarifákat tartalmazza.
(Budapesti Nap: Tévedtünk, június 24.)
*Várhatóan a héten indul meg a kormányzat által támogatott, a hazai számítógép-ellátottság növelését célzó egyik program, a Sulinet Expressz.
A számítógépek és egyéb eszközök árusításához szükséges hologramos logók már kint vannak a viszonteladóknál, a gépek megvásárolhatók - közölte Scharek Viktor, a hazai PC-eladásokat vezető Hewlett-Packard Magyarország kereskedelmi igazgatója.
Az akció nemcsak a készpénzben fizetőkre, hanem a bérleti, hitelt is tartalmazó konstrukciókra is vonatkozik.
(Világgazdaság: Gyorsítana a PC-expressz, június 24.)
*Tajvan legnagyobb elektronikai beszállítója, a Hon Hai Precision Industry Co. közel tízmilliárd forintos beruházást indít a komáromi ipari parkban.
Ebben a parkban működik a Foxconn márkanevű termékek gyártója egyik fő megrendelője, a Nokia leányvállalata.
A tajvani cég főként számítástechnikai cégek és telefongyártók szállítója.
Megrendelői közé tartozik egyebek mellett a Dell, a Motorola, a Hewlett-Packard, a Sony és a Nokia is.
(Világgazdaság: Komáromban a Foxconn, június 24.)
*Az Európai Bizottság irányelvtervezetet készített a strukturális alapok segítségével megvalósítandó távközlési projekthez, melyet várhatóan július végén fogadnak el.
A tervezet szerint az adott térség gazdasági fejlődését közvetlenül előmozdító, specifikus tényezőit figyelembe vevő pályázatok számíthatnak uniós támogatásra.
(Világgazdaság: Kalauz távközlési projektekhez, június 24.)
*A Vivendi Universal elkezdte annak a hat pályázatnak a vizsgálatát, amelyeket a médiaóriás amerikai érdekeltségeinek felvásárlására adtak be.
Ajánlatot tett a Marvin Davis olajmilliárdos vezette konzorcium, az Edgar Bronfman Vivendi felső vezető által toborzott befektetőcsoport, a Viacom, a Liberty Media, a General Electric és az MGM Studios.
Az eladásra kínált Vivendi Universal a korábban Universal stúdióként ismert filmgyárat, az amerikai szórakoztató parkokat és a kábeltévés hálózatot foglalja magában.
(Világgazdaság: Hat vevő közül választ a Vivendi Universal, június 24.)
*A kuvaiti MTC-Vodafone GSM-szolgáltató Dél-Irakban használatba vett egy mobilhálózatot, amely Bászra városát a legfontosabb főutakat látja el.
Az engedély alapján elsősorban a brit csapatok és a segélyszervezetek kommunikációs igényeit kell kielégíteni.
(Világgazdaság: A kuvaiti Vodafone szolgáltathat Irakban, június 24.)
*Meg akarja változtatni az első ukrán mobilszolgáltató, az UMC nevét az új többségi tulajdonos, az orosz MTC.
(Budapesti Nap: Nevet változtat az UMC, június 24.)
*Pap László, A technika új csodája: a globális helymeghatározás címmel tartotta a Mindentudás Egyetemén előadását.
A Pap László által alapított Mobil Távközlési Laboratóriumban elért eredmények a kutatócsoportot nemzetközileg is elismertté tették.
(Metro: Tudósportré; Ez a csoda már szinte hétköznapi eszköz, június 24.)
*Az ING londoni elemzője arra figyelmeztet, hogy a befektetési alapok könnyen elfordulhatnak a kelet-közép-európai távközlési társaságoktól a kedvezőtlen piaci környezet és egyes fundamentális problémák miatt.
Történhet mindez annak ellenére, hogy a Matáv és a Cesky Telecom is joggal dicsekedhet jelentékeny adósságcsökkentéssel, növekvő jövedelmezősséggel és a Deutsche Telekom, illetve a France Télécom által képviselt nyugat-európai mércéhez képest mért kiválóságukkal.
(Világgazdaság: Bizonytalan befektetők a régió telekomcégeiben, június 26.)
*A Morgan Stanley a közelgő EU-csatlakozás kapcsán átfogó elemzést készített régiónk országairól.
Az elemzés szerint a csatlakozó országok közül egyedül a cseh, a lengyel és a magyar piac mérete érhet a befektetői érdeklődés közelébe.
Az MS a Matáv papírjait felülsúlyozásra ajánlja.
A bank szerint a Matáv osztalékhozama kiugróan mértékben emelkedni fog a következő években.
Erre az évre 10, jövőre 14 százalékos osztalékhozamot várnak.
(Napi Gazdaság: Matáv, június 26.)
*A Hírközlési Felügyelet adatai szerint májusban az aktív mobil-előfizetések száma 80 ezerrel növekedett Magyarországon, mely az elmúlt négy hónapban a legnagyobb ütemű bővülést jelenti.
Az aktív előfizetéseket tekintve a Westel részesedése 48,16 százalékra, a Vodafone-é 14,33 százalékra nőtt, míg a Pannon GSM piaci szelete 37,52 százalékra csökkent.
(Magyar nemzet: Mobilpiac: több előfizetés, Népszava: Mobilgyorsjelentés, Magyar Hírlap: Májusban nyolcvanezerrel több mobilos, Napi Gazdaság: Májusban nyolcvanezerrel nőtt a mobilosok száma, Budapesti Nap: Feléledt a Westel, június 26.)
*A hazai mobilszolgáltatók részben vagy egészében lebeszélhető havidíjas konstrukciókat ajánlanak az előfizetőknek.
A Blikk cikkében a Pannon GSM, a Vodafone és a Westel ajánlatait hasonlítja össze.
(Blikk: Mennyit beszélhetek (le)?, június 26.)
*A Vodafone GPRS-szolgáltatásának tökéletesítésével az eddigieknél átlagosan 70 százalékkal gyorsabb mobiltelefonon keresztüli elérést biztosít a szolgáltató előfizetőinek.
A mobilcég a fejlesztésekre több százezer eurót fordított.
(Napi Gazdaság: A Vodafone gyorsított az interneten, Magyar Hírlap: Gyorsabb mobilinternet a Vodafone-tól, Népszava: Gyorsuló Vodafone-internet, június 26.)
*A Pannon GSM Rt. tájékoztatja előfizetőit, hogy a Népszabadságban június 21-én, a Magyar Nemzetben 23-án megjelent közleményében a GPRS alapú WAP-szolgáltatások és a GPRS internet-szolgáltatások roaming alatt fizetendő forgalmi díja tévesen jelent meg.
(Magyar nemzet: Közlemény, június 26.)
*A hírközlési szakma általános véleménye szerint a piaci viszonyokat átrendezni készülő új hírközlési törvény jó irányba mutat, ám kedvező hatása csak akkor lesz, ha a végső szöveg megőrzi a tervezet jelenlegi szellemét - olvasható Torontáli Zoltán jegyzetében.
Az IHM első olvasatban olyan új törvénytervezetet állított össze, mely az alternatív társaságok térnyerését segíti elő.
(Világgazdaság: Lobbizás a hírközlési fillérekért, június 26.)
*Az oktatási tárca a közelmúltban úgy tájékoztatott, hogy a Sulinet Expressz akció legkésőbb június 30-án megindul.
A Magyar Nemzet szerint az olcsó számítógép nem is annyira olcsó, s az internetező családok boldogságához sem feltétlenül szükséges a közpénzekből finanszírozott program.
(Magyar nemzet: Kinek buli a sulinetes beszerzés?, június 26.)
*Tavalyhoz képest 5,4 millió fővel bővült és ezzel 32,1 millióra nőtt a német internet-felhasználók száma.
Egy országos felmérés szerint a 14 és 40 év közötti férfiak 80, a nők 68 százaléka szörföl a világhálón.
Kelet-Európában azonban más a helyzet: a GfK piackutató adatai szerint Szlovéniában a 15 éves és idősebb lakosság 40 százaléka internetezik, míg Magyarországon ez az arány mindössze 15 százalék, Szlovákiában pedig 22 százalék.
(Népszabadság: A németek fele, a magyarok ötöde internetezik, június 26.)
*Számítógéphez és egyéves internet-előfizetéshez juthatnak a fogyatékkal élők a fővárosi önkormányzat pályázatán.
(Blikk: Internet fogyatékosoknak, június 26.)
*A németországi zöldek szerint a hatalmas költségvetési hiány csökkentésének módjairól tartott kormánymegbeszélésen a Deutsche Telekom állami pakettjének eladása is felmerült.
A 30,9 százalékos DT-részvénycsomagot a százszázalékos állami tulajdonban lévő Kreditanstalt für Wiederaufbaunak adnák át, ahol egyébként már most is van egy 12 százalékos pakett.
A befolyt pénzt adócsökkentésekre és a EU-s kritériumokat meghaladó költségvetési hiány lefaragására használná fel a kormányzat.
A német pénzügyminiszter a KfW-vel történt tárgyalások tényét nem tagadta, a német kormány terveiben ugyanis már régóta szerepel ugyanis a maradék DT-csomag privatizációja, ám ha a mostani helyzetben a piacra borítanák a pakettet, az az amúgy is nyomott részvényárfolyam teljes összeomlásához vezethetne.
(Napi Gazdaság: Eladná a Deutsche Telekom-pakettet a német állam?, június 26.)
*A Deutsche Telekom Baa3 hosszú lejáratú adósi kilátását stabilról pozitívra javította fel kedden a Moody"s Investors Service.
(Magyar Hírlap: A Deutsche Telekom, június 26.)
*A Telekom Austria szélessávú hozzáférést épít ki Magyarországon, Szlovákiában, Olaszországban és Szlovéniában.
A hálózat Budapestről és Pozsonyból a már meglévő Bécs-Brno-Prága-München-Frankfurt vezetékhez csatlakozik.
(Magyar Nemzet: A tőzsdén jegyzett Telekom Austria..., Magyar Hírlap: Bővít a Telekom Austria, Világgazdaság: Szélessávú üzletben a Telekom Austria, június 26.)
*A Vivendi Universal négy ajánlatot kapott amerikai szórakoztatóipari érdekeltségére, a Vivendi Universal Entertainmentre.
A 10-13 milliárd dollár értékűre becsült vállalkozás eladásából befolyó összegből a Vivendi 16 milliárd dollárra rugó adósságát kívánja csökkenteni.
(Napi Gazdaság: Válogathat a Vivendi, június 26.)
*A számítógépes csipeket gyártó Fujitsu mintegy 850 millió dollár értékű megrendelést nyert el az amerikai Verizon Communicationstől.
(Magyar hírlap: A számítógépes csipeket, június 26.)
*Több mint 39 millió darab új mobiltelefon talált gazdáéra Japánban tavaly, mellyel párhuzamosan a mobilpenetráció elérte a 60 százalékot.
(Magyar Hírlap: Több mint 39 millió darab, június 26.)
A Westel, az Országos Polgár Szövetség, illetve ez utóbbi tagszervezetei által június 16-án aláírt megállapodás szerint a civil szervezet 30 ezer kedvezményes Westel-előfizetéshez juthat.
A Westel a megállapodás részeként különböző eszközökkel és különleges szolgáltatásokkal is segíti a polgárőrök tevékenységét.
(Számítástechnika: A Westel, 2003/26)
Tízmillió eurós tőkeemelést hajtott végre a magyarországi érdekeltségekkel is rendelkező eTel.
A Dresdner Kleinwort Capital, az Intel Capital és az Argus Capital által biztosított tőkeinjekció nyomán a társaság össztőkéje 85 millió euróra emelkedett.
(Számítástechnika: Tízmillió eurós tőkeemelést, 2003/26)
A parlament informatikai bizottsága legutóbbi ülésén a készülő új elektronikus hírközlési törvénnyel foglalkozott.
A hírközlési törvény módosítása helyett egy új törvény terjesztenek a parlament elé, ugyanis a módosítások olyan méreteket öltenének, hogy szinte lehetetlen lenne követni őket.
Szakértők szerint az új szabályozás révén az összekapcsolási díjak és az internetdíjak mérséklődnek, s emellett a fogyasztói érdekek jelentősen erősödnének.
(Számítástechnika: Elektronikus hírközlési törvény, 2003/26)
Növelte árbevételét az Oracle Hungary Kft. a 2003-as pénzügyi év utolsó negyedévében.
A vállalat a távközlési szektorban is jó eredményeket ért el: többek között a Westel Rt.-nek készítettek ügyfélérték-számítási rendszert.
(Számítástechnika: Jó évet zárt az Oracle, 2003/26)
Az oktatási tárca ígérete szerint legkésőbb a jövő hét elejéig élesben elindul a Sulinet Expressz program online monitorrendszere, mely lehetővé teszi, hogy a pályázaton nyertes kereskedők megkezdhessék az adókedvezményes számítógépek és eszközök árusítását.
Jelentős feltétel az akció során, hogy csak a kiíró minisztériumok - a munkaügyi, az informatikai és az oktatási tárcák - pályázatán nyertes cégek kínálatából származó, hologramos címkével ellátott termékek után lehet az adót visszaigényelni.
(Számítástechnika: Június végé indulhat a Sulinet Expressz, 2003/26)
Az IHM bejelentése szerint elkészült az új elektronikus hírközlési törvény tervezete, valamint a kapcsolódó végrehajtási rendeletek szövege.
Kovács Kálmán miniszter szerint a törvénytervezet a fogyasztót állítja a középpontba.
A szaktárca tervei szerint megszűnik a jelenlegi törvény versenyt korlátozó szabályozása.
Az új jogszabály rendelkezik a telefonszámok hordozhatóvá tételéről is.
Az alternatív szolgáltatók szakértőinek a dokumentumok első áttanulmányozása után vegyesek a benyomásaik.
Bárányné Sülle Gabriella, a PanTel tanácsadója, az Alternatív Távközlési Szolgáltatók Egyesületének szakmai képviselője szerint az unió főleg a verseny elősegítésének kötelezettségét kéri majd számon a magyar szabályozáson.
A törvénytervezettel kapcsolatban a szolgáltatók és a szakmai szervezetek június 20-ig tehettek észrevételeket.
(Számítástechnika: Versenyre várva, 2003/26)
Az unióban tavaly dolgozták ki az elektronikus hírközlési piacokra vonatkozó új szabályokat.
Az idén júliusban életbe lépő szabályozás szerint a tagországok az Európai Bizottság ajánlásai alapján, az alkalmazott technológiáktól függetlenül egységes elvek szerint dönthetik el, hogy a piacok közül melyeken van szükség a versenyt elősegítő szabályozásra és hatósági ellenőrzésre a jelentős piaci erejű szolgáltatók miatt.
(Számítástechnika: Versenyt segítő szabályozás az EU-ban, 2003/26)
Genfben négyévente kerül megrendezésre az ITU Telecom World konferencia.
Legutóbb első alkalommal történt meg, hogy 20 százalékkal csökkent az előre bejelentkező résztvevők száma.
Főként az európai szolgáltatóipari cégek távolmaradása volt feltűnő - különösen annak fényében, hogy Brüsszel 2005-re hirdette meg e-Európa vízióját, melynek célja, hogy az évtized közepére kontinensünk az ITC-ipar fejlettségét tekintve elérje az USA szintjét.
(Számítástechnika: A szakma vonzereje, 2003/26)
A Westel 777mobil portálján második generációs wap-szolgáltatást vezetett be.
A nemzetközi viszonylatban is úttörőnek számító kezdeményezés technológiai megvalósításának alapja a wap-szabványt megújító xhtml-technológia.
(Üzleti7: Itt az új generáció!, 2003/26)
Együttműködési megállapodást kötött az IHM és a Vezeték Nélküli Internet Szolgáltatók Magyarországi Egyesülete.
Flamich Péter, az egyesület alelnöke elmondta: a megállapodásban az IHM kötelezettséget vállalt arra, hogy az egyesületet bevonja minden olyan jogszabálytervezet egyeztetésébe, mely az egyesület tagjainak érdekeit érinti.
(Üzleti7: Megszűnik a bizonytalanság, 2003/26)
A Westel Rt. számlás ügyfelei immár 5 kontinens 113 országának 254 partnerhálózatában használhatják mobiltelefonjaikat.
A mobilcég ügyfelei tavaly a partnerhálózatokból 27 milliónál több sms-t küldtek, a Domino-kártyások roamingforgalma 2002-ben az előző évhez képest megduplázódott.
A Pannon GSM és a Westel ügyfelei számára egyaránt kedvezményeket biztosít a horvátországi és görögországi mobilhasználathoz.
A Vodafone a világ egyik legnagyobb mobilhálózatával rendelkező szolgáltatója, ebből számos előnye származik az előfizetőknek a roaming-szolgáltatások területén is.
A Vodafone hálózatában jelenleg 19 ország 22 hálózatában működik MMS-, valamint GPRS-roaming.
(Üzleti7: Hálózati barangolás változó feltételekkel, 2003/26)
A Nokia szerint az új felhasználók, a multimédia és a vállalati mobilitás jelenti a mobilpiac növekedésének mozgatórugóját.
Jorma Olilla elnök-vezérigazgató szerint a piac az idén várhatóan 10 százalékkal bővül majd a tavaly eladott 405 millió készülékhez képest.
(Üzleti7: Tíz százalékkal nőhet a piac, 2003/26)
A hetilap portrérovatában Drajkó Lászlót, az Axelero Rt. vezérigazgatóját mutatja be. (Üzleti7: Névjegy: Drajkó László, 2003/26)
A Mindentudás Egyetemének véget ér második szemesztere is.
Az egyetemet eredetileg három félévesre tervezték, ám támogatói, az MTA, a Matáv és az Axelero vállalják a nagy érdeklődésre való tekintettel a további támogatást.
(Népszava: Ősszel folytatódik a Mindentudás Egyeteme, június 26.)
*Országosan mintegy 6 millióan látják az egy éve indult Hálózat Tévé programjait.
Budapesten a Matáv Rt.-vel és a UPC kábelszolgáltatóval megkötött szerződésnek köszönhetően mintegy egymillió néző tudja fogni a csatornát.
A Hálózat Televízió a két országos kereskedelmi csatorna és az MTV után a piac negyedik fontos tényezőjévé kíván válni a közeljövőben.
(Magyar Nemzet: Behálózni az ország egészét, július 3.)
*Ma 20.30-kor a Vajdahunyadvárban a Matáv Szimfonikus Zenekar ad koncertet.
(Budapesti Nap: Matáv szimfonikusok koncertje, július 3.)
*A HíF adatai szerint a három hazai mobilcég, a Westel Rt., a Pannon GSM Rt. és a Vodafone Magyarország Rt. május végén 7,211 millió előfizetővel rendelkezett.
A Westel továbbra is tartja vezető pozícióját 48,16 százalékkal, a Vodafone részesedése 14,33 százalékra nőtt, a Pannon GSM-é pedig 37,52 százalékra csökkent.
(Magyar Nemzet: Egyre kevesebb az új előfizető, július 3.)
*A Westel ügyfelei egy év alatt az Ericsson rendszerének bevezetése és a Westel hálózatába történő integrációja óta közel 800 ezer MMS-ben értesültek az időjárásról, tőzsdei hírekről, névnapokról.
(Magyar nemzet: Növekszik az MMS iránti igény, július 2.)
*A mobiltávközlés rohamos terjedését jelzi, hogy az előfizetések száma Magyarországon idén az első negyedévben 193 ezerrel emelkedett, ez 2,8 százalékos növekedésnek felel meg az előző negyedévhez viszonyítva.
A növekedés főként a feltöltőkártyás előfizetéseknek köszönhető: az új ügyfelek jelentős hányada ezt a konstrukciót választotta.
(Magyar nemzet: Tovább bővülhet a mobiltelefon-piac, július 3.)
*A Pannon GSM a Balatoni környéki mobilhasználat jelentős emelkedése miatt nagyobb figyelmet szentel idén nyáron a térségnek.
A Pannon új berendezések üzembe helyezésével készül fel az idei nyári szezonra.
(Magyar Nemzet: Balatonon bővít a Pannon, július 3.)
*A TvNetWork Rt. megvásárolta az Euronet Rt.-től a XIV. és a XVI. kerületi kábeltévés hálózatot, s a héten teljesen helyreállítja az internet- és kábeltévé-szolgáltatást.
(Magyar hírlap: Ismét van net a XIV. és a XVI. kerületben, július 3.)
*Az internethez a középiskolások 88 százaléka fér hozzá, a netező fiúk 41 százalékával szemben azonban a lányoknak csupán 21 százaléka szokta otthon is használni az internetet.
(Metro: Tízből kilenc diák hozzáér a nethez, július 3.)
*Két bank, a Postabank és a K&H Bank is speciális konstrukciót dolgozott ki a Sulinet Expressz program résztvevőinek.
(Napi Gazdaság: Sulinet-konstrukciók, július 3.)
*A Sulinet Expressz akció keretében évi 60 ezer forintot írhatnak le adójukból a kedvezményes PC-vásárlásra jogosult személyek.
A program segítségével a hazai háztartások mintegy fele vásárolhat kedvezményesen számítógépet.
(Metro: Elindult a Sulinet Expressz, július 3.)
*Másfélszeresére, 94-re növekszik azon települések száma az Axelero Internet és a Vivendi Telecom Hungary megállapodásának köszönhetően, ahol a felhasználók az Axelero széles sávú internet-kapcsolatát használják.
(Magyar nemzet: Axelero-Vivendi: kész a megállapodás, július 3.)
*A magyar információs társadalom stratégiája várhatóan októberben kerül a kormány elé.
A dokumentum a 2004-2006 közötti időszak legfontosabb teendőit tartalmazza.
(Magyar nemzet: Információs stratégia, július 3.)
*Több helyen is módosítani kell a januártól életbe lépő adóügyi jogszabályokat.
A napilap cikkében az idei évre vonatkozó áfaváltozásokkal kapcsolatban olvasható, hogy a törvény általános érvénnyel kimondja: az új rendelkezéseket a 2002. december 31-ét követően keletkező adófizetési kötelezettségekre kell alkalmazni.
Ez a szabály igaz volt a távbeszélő-szolgáltatásra is, mely folyamatos teljesítésűnek számít, s az idei évtől a számla 30 százalékára levonási tiltást tartalmaz a jogszabály.
(Napi Gazdaság: A gyakorlat bebizonyította: pontosítani kell az áfatörvényt, július 3.)
*A malajziai és az indonéziai érdekeltségek eladása után most a Fülöp-szigetek második legnagyobb mobilcégében birtokolt részesedésére keres vevőt a Deutsche Telekom.
A 43 százalékos piaci részesedéssel bíró Globe Telecomban 24,8 százalékos pakettel bír a DT.
(Napi gazdaság: Folytatja a kivonulást Ázsiából a Deutsche Telekom, július 3.)
*A televízió 13, a kábeltévé 10, az internet 5 év alatt "gyűjtött" 50 millió felhasználót.
A mobil-internetnek talán 2 év is elegendő lesz erre: a világon jelenleg 1,2 milliárd mobiltulajdonos van, az 50 milliós küszöb eléréséhez alig 4 százalékukat kell átállítani a mobil-internetre.
(Népszabadság: Hozz ki többet a hálózatodból!, július 3.)
*Az osztrák S and T informatikai szolgáltatóvállalat megrendeléseket kapott a bolgár Mobiltel és a román Mobifon mobilszolgáltatóktól, valamint az ukrán pénzügyi tárca adatbiztonsági rendszereinek szállítására.
(Magyar Hírlap: Kelet-európai megrendelések az S and T-nek, július 3.)
A Matáv-befektetők nagy izgalommal várták a tegnapi kormányülést, melynek remélt napirendi pontja a gazdaságösztönző program.
Amennyiben ennek nyomán az adókulcs 18 százalékról valóban 15 százalékra apad, a telefontársaság akár 2-4 milliárd forinttal több bevételhez juthat.
(Magyar hírlap: Matáv, július 3.)
A holland KPN korábban már megvált magyar és lengyel érdekeltségeitől, most pedig eladni készül a Cesky Telecomban meglévő közvetlen üzletrészét.
(Számítástechnika: Eladja a KPN a Cesky Telecomban szerzett részesedését, 2003/27)
A Hírközlési Döntőbizottság kötelezte a Vodafone-t, az Emitelt, a Westelt, a Hungarotelt, a Monortelt és a Pannon GSM-et, hogy a Vivendi hálózatában végződtetett hívásokért a Vivendi referencia összekapcsolási ajánlatában szereplő árat fizessék meg.
A HDb közleménye szerint a határozat meghozatalát a Vivendi kezdeményezte a bizottságnál.
(Számítástechnika: A Hírközlési Döntőbizottság, 2003/27)
Klaus Müller, a Matáv igazgatója, Vígné Szalontai Katalin, a Matáv értékesítési-igazgatóhelyettese és Lukács Tamás, az eTel Magyarország Kft. ügyvezető igazgatója aláírta a két cég közötti új, a HDB által jóváhagyott LRIC-árakon alapuló összekapcsolási szerződést.
Lukács Tamás az aláírás alkalmából hangsúlyozta: bízik abban, hogy a hírközlési törvény küszöbön álló módosítása megindítja a versenyt a vezetékes szolgáltatók piacán, s kedvezően érinti majd az összekapcsolási díjakat is.
(Számítástechnika: Matáv-eTel szerződés, 2003/27)
A Vodafone június 26-tól elindította Vodafone Internet Plusz szolgáltatását, mellyel megnövelhető a GPRS-alapú adatforgalom sebessége.
Az új szolgáltatás több mint 60 százalékkal nagyobb elérési sebességet tesz lehetővé, mint a többi mobilszolgáltatóé.
A Vodafone Internetnek ma már több tízezer előfizetője van.
(Számítástechnika: Erősített a Vodafone, 2003/27, Üzleti7: Mobilizált vezetékes gyorsaság, 2003/26)
Az Euronet megoldásának köszönhetően a Marketlink megújult call centerében akár l00 operátor és 120 automatikus csatorna bonyolíthatja le egyidejűleg a bemenő és kimenő hívásokat.
A Marketlink call centere a legkülönbözőbb ügyfelek kampányait bonyolítja le; megbízóik között bankok, gyógyszerészeti cégek és légitársaságok egyaránt találhatók.
(Számítástechnika: Call center bővülés, 2003/27)
A Nokia és a WWF természetvédelmi szervezet megállapodást írt alá a döntéshozókkal folytatott vitasorozatról és a Nokia munkatársainak az egész világon megszervezett képzési kezdeményezésről.
A Nokia a WWF-fel együtt olyan programokat szervez, melyek keretében alkalmazottai megismerkedhetnek a környezeti problémákkal.
(Számítástechnika: A Nokia és a WWF együttműködése, 2003/27)
Az Avaya 1998-ban mutatta be IP-tulajdonsággal rendelkező telefonközpont-megoldásait, mely azóta standard megoldásként épül a rendszerekbe.
Két alapvető interfész alkalmazásával egyszerű migrációs lehetőséget nyújt a hagyományos vonalkapcsolt hálózatokból a csomagkapcsolt hálózatok irányába.
(Számítástechnika: Vezető Avaya IP-telefóniamegoldás, 2003/27)
A T-Mobile bejelentette, hogy forgalomba hozta a BlackBerry 6210-es készüléket.
A Research in Motion (RIM) által kifejlesztett intelligens telefon vékonyabb és könnyebb az előző modelleknél.
A kétnormás telefonkészülék használható a T-Mobile GSM/GPRS hang- és adathálózatán is, s egyszerre 10 elektronikus levélcímet kezelhet.
(Számítástechnika: Fogyókúrán a BlackBerry, 2003/27)
A hetilap cikkében az ADSL-technológiával ismerteti meg közelebbről az olvasókat.
(Számítástechnika: Hozzáférés széles sávon, 2003/27)
A műszaki feltételek mindeddig szigorúan korlátozták az ADSL terjedését.
Az Ericsson új ADSL-megoldása áttörést jelenthet, mivel az nem a hagyományos ATM-re, hanem az Ethernetre épül.
Az Ericsson szerint a nyilvános Ethernet hálózatok egyre fontosabb szerephez jutnak a jövőben.
Az Ericsson-modulok ára, telepítési és üzemeltetési költsége a működést 8-10, de esetleg már 3 előfizetőnek is gazdaságossá teszi.
(Számítástechnika: ADSL korlátok nélkül, 2003/27)
A különböző szolgáltatók ADSL-előfizetési ajánlatai nehezen vethetők össze, mivel minden egyes előfizetéshez más-más egyéb dolog jár, s az 1-2 évre aláírt szerződés további kedvezményeket tartalmazhat.
A lap összehasonlító táblázatot közöl az egyes ADSL-szolgáltatók tarifáiról.
(Számítástechnika: Szolgáltatók és szolgáltatások, 2003/27)
A cikk az ADSL internet-elérés technikai részleteibe vezeti be az olvasót.
(Számítástechnika: ADSL útválasztó eszközök, 2003/27)
Ahol nincs mód az ADSL-elérés kiépítésére, ott a szélessávú hozzáférés alternatívája a kábeles előfizetés lehet, melynek alapját a már meglévő kábeltévé hálózat jelenti.
A kábelmodem a PC-hez szabványos Ethernet UTP kábellel csatlakozik.
(Számítástechnika: Internet kábelen, 2003/27)
A Matáv az őszi fejlesztéseket követően új modell szerint növeli azt a területet, ahol elérhető lesz az ADSL-szolgáltatás.
A közép-kelet-európai régióban a Matáv az elsők között vezette be az ADSL-szolgáltatást 2000 szeptemberében.
Az azóta eltelt közel 3 évben a Matáv által telepített összes távbeszélő vonal mintegy 60 százalékát tették alkalmassá a szélessávú szolgáltatásra.
A tervek szerint szeptember végéig már 108 településen lehet előfizetni ADSL-re, ami a Matáv-telefonelőfizetők körében nagyjából 68 százalékos ADSL-ellátottságnak felel majd meg.
(Számítástechnika: Fejlesztések a kisebb településeken is, 2003/27)
A Számítástechnika cikkében a japán, a cseh, a brit és az olasz ADSL-fejlesztések helyzetét tekinti át.
(Számítástechnika: ADSL-világ, 2003/27)
Az infokommunikációs iparág helyzetét elemezve az Avaya regionális alelnöke, Libor Voncina rámutatott: nincs válságban az ágazat, csupán változásokkal kell szembenéznie, s a felhasználó elvárásainak megfelelően minél magasabb hozzáadott értéket kell fölmutatnia.
A trendnek megfelelően az Avaya létrehozta Global Services üzletágát, melyben - a magyarországi szakemberek tudása alapján - hazánk régiós központ lett.
(Üzleti7: Az Avaya épít hazánkra, 2003/26)
A lap portré-rovatában ezen a héten Beck Györgyöt mutatja be.
Sugár András, a Westel Rt. vezérigazgatója Beck Györgyről mint "kiváló, nemzetközi szinten elismert" szakemberről és vállalatvezetőről nyilatkozott.
(Üzleti7: Névjegy: Beck György, 2003/26)
*A GVH versenytanácsa várhatóan ma dönt arról, hogy a hazai mobilszolgáltatók tiltott kartellt kötöttek-e egymással a számukra kedvező árak érdekében.
A múlt héten röppent fel a hír, hogy a szolgáltatók titkos megállapodás alapján játszottak össze a vezetékes-mobil telefondíjak mesterségesen magasan tartása érdekében.
A Westel szerint példátlan, hogy egy folyamatban lévő eljárás során előzetes spekulációk jelenjenek meg.
Drozdy Győző, a Pannon vezérigazgató-helyettese reméli, hogy Magyarországon még jogállam van, s a döntés csak a tárgyalás után születik meg.
A GVH-nál 2002 eleje óta folyik eljárás a mobilcégek és a Matáv ellen.
(Magyar Hírlap: Dönt a versenytanács a mobilkartellügyben, Metro: Többszázmillió is lehet a bírság kartellügyben, Magyar nemzet: Komoly bírság várhat a telefontársaságokra, Népszabadság: Ma döntenek a mobilcégek kartellügyében, Blikk: Ma dönt a versenyhivatal, július 28.)
*A tavalyi tragikus móri eset példájából tanulva a Matáv a takarékszövetkezetek adatátviteli és biztonságtechnikai rendszerének fejlesztését kívánja elősegíteni.
Július 8-án Vetési Iván, a Matáv igazgatóhelyettese és Dudics János, a Tak-Invest Kft. ügyvezetője 3 évre szóló szerződést írt alá.
A Matáv a szerződés értelmében 50 takarékszövetkezet több mint 300 fiókjában adatátviteli összeköttetést biztosít.
(Mai Lap: A Matáv a bankbiztonságra is nagy figyelmet fordít, július 28.)
*Az egészségügyi intézményrendszer robbanásszerű átalakulás előtt áll, a privatizáció alapelemeiben fogja megváltoztatni a képet.
Ebben ma még mérsékeltebb szerep jut az egészségpénztáraknak; vagyonuk a méretűkhez képest csekély, ismertségük, kihasználtságuk a lehetőségekhez mérten elenyésző.
A legnagyobb pénztárak többsége munkáltatói alapon jött létre - ilyenek a Mol, a Matáv, a Dunaferr által alapított intézmények, illetve a honvédség és a vasutasok pénztárára is.
(Világgazdaság: Egészségpénztárak, július 28.)
*A Westel Rt. 49 milliárd forint mérleg szerinti eredményt ért el, mely megegyezik az egy évvel korábbi profittal.
A tavalyi 193,5 milliárd forint után a mobilcég 231,3 milliárd forint árbevételt ért el.
(Napi Gazdaság: A Westel tavaly 49 milliárd forint eredményt ért el, július 28., Népszava: Westel: 49 milliárd forint profit, Magyar Hírlap: A Westel Mobil kabalaszáma: 49, július 26.)
*A lap a külföldre utazóknak igyekszik hasznos tippeket, tanácsokat adni mobiltelefonjaik használatához.
A Pannon GSM kártyás előfizetői 51 ország 103 hálózatában használhatják készülékeiket, a Vodafone VitaMax-előfizetői 25 ország 41 hálózatában telefonálhatnak.
A Westel Domino-kártyás ügyfelei pedig 53 ország 106 hálózatában használhatják hívószámukat.
(Blikk: Mennyiért mobilozunk külföldön?, július 28.)
*A korábbi, csupán informatív vállalati honlapokkal szemben ma már egyre többet találkozni igényes, dinamikus oldalakkal.
A GKI Gazdaságkutató Rt., a Westel és a Sun Microsystems Kft. közös kutatása szerint 2003 elején az 5 főnél többet foglalkoztató cégek 41 százaléka rendelkezett saját honlappal. A weboldalak 27 százaléka már interakcióra is alkalmas.
(Budapesti Nap: Elektronikus értékesítést és vásárlás a vállalatoknál, július 28.)
*A Monor Telefon Társaság Rt. igazgatósága a június 26-án elfogadott Egyesülési Szerződésnek megfelelően a közleményben felszólítja a társság részvényeseit a birtokukban lévő, nyomdai úton előállított részvények benyújtására a papírok dematerializált részvénnyé történő alakítása céljából.
(Magyar Hírlap: Közlemény, július 28.)
*A Hírközlési Felügyelet azonnali hatállyal tiltotta meg a V-fon nyári hétvégi akcióját, azonban a cég nem hajlandó leállítani azt.
A Vivendi szolgáltatója úgy ajánl fix hívási díjat az előfizetőknek, hogy azoknak kell négyjegyű előhívó számot használniuk telefonáláskor, akik nem veszik igénybe a szolgáltatást.
A HíF egy vezető munkatársa a jogi problémáról elmondta: egyfelől, ha a hatóság azonnali végrehajtást rendel el, a fellebbezésnek nincs halasztó hatálya, vagyis az akciót le kellett volna állítani.
A másodfokú döntésig azonban a piacfelügyeletnek nincs eszköze, hogy megakadályozza a szolgáltató tevékenységét.
Amennyiben a másodfokú döntés helyben hagyja az első fokú döntést, a HíF legfeljebb piacfelügyeleti bírságot szabhat ki, melynek felső határa 15 millió forint.
(Budapesti Nap: Többmilliós bírságra számíthat a V-fon, július 26.)
*A Pannon GSM a Rádiós Segélyhívó és Infokommunikációs Országos Egyesület közreműködésével július 21-től bevezette a nyári szabadságok alatt segítséget nyújtó wapos Balatoninfo szolgáltatását.
(Mai Nap: Balatoninfo a PannonW@P-on, július 28.)
*Világcsúcskísérlettel áll elő a Pannon GSM az idei Sziget Fesztiválon.
A Pannon Körtér centrumában egy 25 méter átmérőjű, öt méter magas körvásznat feszítenek ki, a számkódokkal jelölt mezők kiszínezésével pedig egy gigantikus festmény áll össze.
(Népszabadság: Vigyázz, kész, rajt, Sziget!, július 28.)
*A GVH 40 millió forintos büntetést rótt ki a UPC Magyarország Kft.-re gazdasági erőfölénnyel való visszaélés miatt.
A versenyhivatal úgy találta, hogy az általános szerződési feltételek között indokolatlan előnyöket kötött ki az előfizetők rovására programcsomagjainak módosításával kapcsolatban.
Ez utóbbi miatt a GVH az EMKTV-re is 8,5 millió forint büntetést szabott ki.
(Mai Lap: Negyvenmilliós büntetés, július 26.)
*Három új tévécsatorna is megjelenik ősszel a hazai tévés piacon.
A Világgazdaság szerint kérdés, hogy mely adókat szorítják majd ki az újak, miután a nagy szolgáltatók, köztük a UPC kapacitása véges.
(Világgazdaság: Harcba szálló kábelcsatornák, július 28.)
*A Belden-Duna Kábel Kft. nem építi meg Biatorbágyon tervezett új gyárát.
Az amerikai tulajdonú kft. a telefon- és adatkábelek egyetlen hazai gyártója.
Felföldi László ügyvezető tájékoztatása szerint a következő három évben biztos, hogy nem kerül ismét napirendre a gyárépítés.
(Világgazdaság: Nem építi meg üzemét a Belden-Duna Kábel Kft., július 28.)
*A korábbi Elender-csoport tagjai - az Elender Üzleti Kft., az Elender Web Kft., az Aquarius 2002 Rt. és a Webigen Rt. - a közgyűlések 23-i döntése alapján újból egy cégbe, az Elender Üzleti Kommunikációs és Szolgáltató Rt.-be tömörülnek.
Az új cég eszközállománya 2,67 milliárd forint, melyből a befektetett eszközök 1,53 milliárd forintot tesznek ki.
A társasság kötelezettségállománya 1,963 millió forint.
(Napi Gazdaság: Újra egyesült az Elender, július 28.)
*Az internet és a kistelepülések címmel tartottak beszélgetést július 20-án a Szilasligeti Teleházban.
A rendezvényen részt vett Gáspár Mátyás, a Magyar Teleházak Szövetségének elnöke, a Dunaweb képviselői, Palotai László, a helyi önkormányzat informatikai tanácsnoka, és Császár Zoltán, a Közép-Magyarországi Teleház Régió elnöke.
A beszélgetés fő témája a mikrohullámú internet bevezetése volt.
A Dunaweb Kft. a tervek szerint augusztusban indítja meg a szolgáltatást.
(Budapesti Nap: Augusztusban indulhat a mikrohullámú internetezés, július 28.)
*A németországi internet-használók száma jelentősen nőtt az utóbbi nyolc évben - derül ki a Deutsches Institut für Wirtschaftsforschung Berlin jelentéséből.
1995 tavaszán még csak mintegy negyedmillióan, idén májusban pedig csaknem 39 millióan használták a világhálót Németországban.
(Világgazdaság: Nő az internet-használat Németországban, július 28.)
*A Postabank és a Matáv megállapodott, hogy a bank biztonságos mentésekre használt másodlagos szervereit az Axelero adatparkjában üzemelteti tovább.
A megállapodás szerint a Postabank évente 60 millió forintot fizet a hat szervernek a Petőfi Sándor utcai adatparkban való elhelyezéséért.
Az adatpark kihasználtsága jelenleg 70-80 százalékos.
(Népszava: Postabank-Matáv megállapodás, január 22.)
*Az elmúlt két évben profilt váltott az Első Pesti Telefontársaság Rt. A cég fő tulajdonosának, a Matáv Rt.-nek döntése nyomán 2000. októberében megszűntették a távbeszélő hálózattal kapcsolatos hagyományos tevékenységet.
Ezt követően az EPT az új piaci lehetőségek feltérképezésébe kezdett, az idei évre pedig már nyereséget vár a társaság - közölte Lipp István vezérigazgató.
A társaság első embere elmondta: a 2001-ben létrehozott Contact Center továbbfejlesztésével, a kapacitások értékesítésével tavaly az EPT sikeresen lépett fel a bér-ügyfélszolgálati, a telemarketing és a telesales-piacon, s rendszeresen visszatérő ügyfélkört alakított ki.
(Népszava: A várható nyereség felét az új üzletek hozzák, január 22.)
*Versenypiacira változott a Hunsat eddigi koordinátori szerepe, így az eddig egyesületként működő szervezet részvénytársasággá alakul.
A cég ma az űrtávközlési piac nem kizárólagos nagykereskedőjeként működik.
A Matáv és az Antenna Hungária által 50-50 százalékos részesedéssel létrehozott szervezettel kapcsolatos lépésnek két fő oka van - mondta el Székelyhídi Tibor vezérigazgató.
Az egyesület eredetileg az űrtávközléshez kapcsolódó tevékenységek koordinálására jött létre.
A cég azonban időközben nyereségessé vált, s a jövőben is profitérdekelt vállalatként kíván működni.
Ennél fontosabb ok azonban, hogy megszűnt a Hunsat signatory szerepe.
(Világgazdaság: Átalakult a Hunsat, január 22.)
*A Magyar Rádió Márványtermében pénteken kezdődik a Bartók Rádió hangverseny-szerkesztőségének 7. országos dzsessztehetség-kutató versenye.
A bőgősök, basszusgitárosok és gitárosok részére rendezett versenyen John Patitucci díszelnököl.
Mindkét verseny nyertese megkapja a Matáv különdíját is, egy lemezfelvételi lehetőséget, illetve meghívást kap a május 31-én megrendezésre kerülő Gálakoncertre is.
(Magyar Nemzet: A dzsessz ifjú tehetségei, január 22. Magyar Hírlap: Világsztárok a dzsesszgálán , január 22.)
*Nemzetközi kutatók bevonásával az idén is folytatódik a Westel Rt. és az MTA Filozófiai Kutatóintézetének közös mobilkommunikációs kutatási programja.
(Népszava: Westel-MTA közös kutatási program, január 22.)
*Vontatottan halad Európában a harmadik generációs mobilhálózatok kiépítése.
Hazánk e tekintetben lemaradásban van, a kormány még mindig nem írta ki az UMTS-licencekre szóló pályázatot, ezért a hazai szolgáltatók a 2G keretein belül próbálják bővíteni szolgáltatási palettájukat.
Az MMS Király István, a Pannon GSM marketingigazgatója szerint a készülékek magas ára miatt terjed lassan hazánkban.
A Pannon által eddig értékesített multimédiás készülékek száma meghaladja az ezret, a Westelnél eddig közel 8 ezer ügyfél küldött képes üzenetet.
Pál Beáta, a Vodafone szóvivőjének tájékoztatása szerint a szolgáltatóhoz eddig kevés észrevétel érkezett a multimédiás szolgáltatással kapcsolatban.
Az MMS-hez képest jóval többen használják a WAP-ot, mindhárom GSM-szolgáltatónál az ügyfelek 10-12 százaléka gyakran kapcsolódik a böngészőre.
Winkler János, a Westel vezérigazgató-helyettese elmondta: ha panasz érkezik a szolgáltatásra, az elsősorban a WAP nehézkességére, lassúságára vonatkozik.
(Magyar hírlap: Generációváltás a mobiltelefóniában, január 22.)
*Alig épült ki az első mobilhálózat Afganisztánban, máris kiadják a második licencet.
Ugyanakkor az afganisztáni küldetésre induló magyar katonák nem tudják majd mobiltelefonon tartani a kapcsolatot hozzátartozóikkal, mert Afganisztánnal egyik hazai mobilcégnek sincs roaming-szerződése.
Pál Beáta, a Vodafone sajtószóvivője elmondta: a társaság igény esetén partnerein keresztül műhold segítségével képes roaming-kapcsolatot teremteni.
A szóvivő tájékoztatása szerint, amennyiben a honvédelmi tárca megkeresi a társaságot, az kedvezményes megoldást tud ajánlani.
(Napi Gazdaság: Mobilkapcsolat nélküli magyar katonák, január 22.)
*Kovács Kálmán informatikai és hírközlési miniszter Japánban tett látogatása során találkozott Katajama Toranoszuke postaügyi és távközlési miniszterrel.
A felek megállapodtak abban, hogy a japán társminisztérium szakmai támogatást nyújt a magyarországi e-közigazgatás bevezetéséhez.
(Népszava: Japánban tárgyal az informatikai miniszter, január 22.)
*A német E.On energiakonszern eladja a francia Bouygues Telecom mobilszolgáltatóban lévő 16 százalékos részesedését a cég anyavállalatának.
A Bouygues a részvényeket két részletben, 1,1 milliárd euróért vásárolja meg.
(Népszava: Az E.On eladja Bouygues Telecom-papírjait, január 22.)
*Az orosz telekommunikációs ágazat rohamosan fejlődik - állítja Leonyid Reiman orosz informatikai miniszter.
Reiman tájékoztatása szerint a telekommunikációs szolgáltatások növekedése 2001-hez viszonyítva tavaly 45 százalékos volt.
Jelentősen gyarapodott az internet-felhasználók száma is Oroszországban.
A tavalyi év első 9 hónapjában 670 ezer új előfizetésre kötöttek szerződést.
A mobilszolgáltatásokat igénybe vevők száma J"son & Partners piackutató felmérése szerint az előző évhez képest 2002-ben 121 százalékkal növekedett, ami 17,8 millió orosz mobilfelhasználót jelent.
(Napi Gazdaság: Ugrásszerűen fejlődött az elmúlt évben az oroszországi telekommunikációs ágazat, január 22.)
*Belső vizsgálatot indított az MTSZ, a legnagyobb orosz mobilszolgáltató, miután a cégtől ellopták a teljes ügyfél-adatbázist.
A moszkvai feketepiacon egy hete 16 ezer forintnak megfelelő összegért bárki megvásárolhatja a több millió előfizető adatait tartalmazó CD-t.
(Metro: Ellopták a teljes mobiladatbázist, január 22.)
*A Microsoft, a Nokia és a Siemens más jelentős elektronikai cégekkel együtt levélben követelte Romano Proditól, az EU-bizottság elnökétől, hogy álljon ki az átalánydíjként megszabott szerzői jogdíjak európai rendszerének megszüntetéséért.
(Népszava: Prodit szorongatják, Magyar Nemzet: A Microsoft, a Nokia és a Siemens, január 22.)
*A finn RTT kutatócsoport Helsinkiben megkezdte az IP Datacast hálózatának tesztelését.
Amennyiben a tesztidőszak sikeres lesz, mobileszközön 12 Mbps sebességgel akár élő adást is lehet nézni.
(Napi Gazdaság: Tévé a mobilon, január 22.)
*Az amúgy is nehéz helyzetben lévő európai kábeltévés cégeket kedvezőtlenül érintheti egy, a távközlési szereplők által is támogatott új szabályozás.
A Financial Times állítása szerint betekintést nyert az Európai Bizottság azon tervezetébe, amely a kábeltévés hálózatokat - hasonlóan a telefonvonalakhoz - megnyitná az internet-szolgáltatási szabad verseny előtt.
A telefonhálózatok megnyitása ma már főként nem a beszédforgalomban, hanem az ezen a technológián megvalósított szélessávú internet-szolgáltatásban célozza a verseny elősegítését.
A kábeltévés szakma hazai képviselői Magyarország szempontjából olyan korainak tartják a felvetést, hogy egyelőre nem is kívánták kommentálni azt.
(Világgazdaság: Uniós verseny a kábeles internetben?, január 22.)
*A kormányfővel folytatott megbeszélést követően Juhász Ferenc honvédelmi miniszter a lapnak elmondta: a Gripen vadászgépekről szóló bérleti szerződés módosításának ügye pénteken kerül a kormány elé.
A miniszter a harcászati rádiótender ügyében jelentős fordulatról számolt be: a HM megkezdi a tárgyalásokat a pályázaton még tavaly áprilisban nyertesnek nyilvánított Kongsberggel.
A tender eredményhirdetése után a Thales és a Siemens megtámadta a tárca döntését a közbeszerzési döntőbizottságnál.
A panaszokat a testület elutasította, s felszólította a tárcát a szerződés aláírására.
(Világgazdaság: Kormány előtt a Gripenek ügye, január 22.)
*Az év első napjaiban újabb közös kommunikációs csatornát nyitott a fiataloknak a Pannon GSM kártyás márkája, a Bee és a Hollywood Multiplex mozilánc.
A Bee Hollywood moziklub tagjaként húszszázalékos kedvezményt kapnak az ország valamennyi Hollywood Multiplex mozijának jegyáraiból.
(Mai Lap: Mobillal a moziba, január 22.)
*Az informatikai tárca a kábeles internet állami támogatását tervezi.
A vártnál jóval kisebb volt az érdeklődés az időkorlátos telefonos kedvezményes netcsomagok iránt.
A tárca ennek kapcsán 2002-ben 250 millió forintot fizetett ki a távközlési szolgáltatóknak.
A 15 és 40 órás csomagokat a területi telefontársaságokkal - a Matáv Rt.-vel, a Vivendi Telecom Hungary Rt.-vel, a Monortel Rt.-vel és a Hungarotel Rt.-vel - tavaly júliusban megkötött szerződések alapján alakították ki.
A UPC Magyarország Kft. már tavaly szeptember óta jelzi a kábeles internet támogatásáról való elképzeléseit az IHM felé - közölte Mátrai Gábor üzletfejlesztési igazgató.
Véleményük szerint a szabályozó kezében több eszköz létezik a szélessávú lakossági internet kábelen keresztüli elterjedéséhez.
Többek között támogathatja az ilyen netezéshez szükséges modemek beszerzését, vagy átvállalhatja a szolgáltatók által szedett csatlakozási díjak egy részét.
Mátrai Gábor szerint a kábeles cégeket inkább egyedi beruházási hitellel lehetne fejlesztésekre ösztönözni.
(Világgazdaság: Támogatott lehet a kábelnet is, január 23.)
*A Matáv-Westel Gálán világhírű dzsesszzenészek lépnek fel.
Pat Metheny, John Patitucci és Jack DeJohnette a Dandó Péter Jazz Basszusgitár és a Vajda Sándor Jazz Bőgő Tehetségkutató-verseny gálaestjén vendégeskednek a Budapest Kongresszusi Központban május végén.
(Mai Lap: Három sztár: először együtt, január 23.)
*Budapest könyvtáravatóval, múzeumi programokkal, koncertekkel, kiállításokkal ünnepelte tegnap a magyar kultúra napját.
A rendkívül változatos kulturális programok részeként a Magyar Kultúra Alapítvány székházában, a Matáv Szimfónikusok adtak koncertet magyar vonatkozású Beethoven- és Brahms-művekből.
(Népszabadság: A cél: Budapest legyen kulturális központ, Népszava: Idén először vehették át a Csokonai-díjakat, január 23.)
*Pletscher Tamás, az Erste Befektetési Rt. elemzője a Matáv nagymértékű emelkedést várja idén. Az elemző a nemzetközi távközlési szektor megítélésével, a nyugati társaságokhoz viszonyítva alacsonyabb eladósodottsági fokkal, a stabil háttérrel magyarázza ezt.
Az idei évre a nettó eredmény kismértékű növekedésére számítanak a Matávnál, ami a távközlési papírok között még mindig kiemelkedőnek számít.
A kialakult összképet némileg ronthatja a főtulajdonos Deutsche Telekom hitelbesorolásának mérséklése.
(Világgazdaság: Az idei év nyertesei között a Mol és a Démász?, január 23.)
*Egy magyar weboldalon pár ezer forintért lehet hozzájutni lehallgatásra alkalmas titkosszolgálati eszközökhöz, például golyóstollba rejtett adó-vevőhöz, rejtett adóval ellátott hálózati- elosztóhoz.
Az a lehallgató, amely bármely analóg vezetékes telefonra könnyen és gyorsan rácsatlakoztatható, mindössze 30 ezer forintért rendelhető.
(Mai Lap: Unatkozik?
Vegyen poloskát!, január 23.)
*Egy levélíró kifogásolja, hogy a UPC-től kapott levélben, a megadott számot, amelyen érdeklődni lehetne az új szolgáltatások iránt, titkosították, s a szolgáltatót telefonon keresztül lehetetlen elérni.
(Magyar Hírlap: Hívja a UPC ügyfélszolgálatát - garantált elmekórtani eset, január 23.)
*A brit mobiltelefon-társaságok bíróságon támadják meg a piacot felügyelő hatóság döntését, amely jelentős árcsökkentési kötelezettséget írt elő.
A versenyhivatal csaknem egy évig tartó vizsgálata után döntött úgy, hogy a mobilcégek indokolatlanul magas összeget kérnek a hálózatukba irányuló külső hívások után.
A hatóság az árak 15 százalékos csökkentését írta elő július 25-ig, amit évente újabb csökkentések követnek.
Magyarországon is hasonló vita folyik, mivel a vezetékes cégek szerint a mobilba irányuló hívások után kért díjak jóval a felmerülő költségek felett vannak, a másik oldal cáfolja ezt.
A Hírközlési Felügyelet tavaly októberben jelentős piaci erővel rendelkezőnek minősítette a Westel Rt.-t és a Pannon GSM Rt.-t, így a két cégnek a díjakat az igazolt költségek alapján kell megállapítania.
A döntést a Pannon GSM bíróságon támadta meg.
(Világgazdaság: Díjcsökkentő brit mobilcégek, Magyar Hírlap: Mobiltelefonos tarifaháború Angliában, Magyar Nemzet: A brit távközlési felügyelet , január 23.)
*Lednitczky Pétert január elején nevezték ki a Magyar Befektetési és Kereskedelem-fejlesztési Kht. (ITDH) élére.
A vezető korábban a Déltáv Rt.-nél marketingigazgatóként, majd a Vivendi Telecom Hungary Rt. stratégiai szabályozásért felelős igazgatójaként dolgozott.
(Budapesti Nap: Tudást adjunk el, ne olcsó bérmunkát!, január 23.)
*Egyre több ország kormánya határoz úgy, hogy elektronikus ügyfélszolgálati és adat-nyilvántartási rendszereket nyit állampolgárainak, a közbeszerzési eljárásokat pedig az internet segítségével teszik gyorsabbá és átláthatóbbá.
Az otthoni PC-k számának növelésére az Informatikai és Hírközlési Minisztérium adókedvezményeket kíván bevezetni.
Az ún. svéd-modell kialakításával a munkaadó számára szja-mentesség tehető a munkavállalóknak otthon használatra adott PCk-k.
(Népszabadság: Közügyek és közbeszerzések, január 23.)
*Nem hozott eredményt a felszámolás alatt álló Kiwwi Kommunikációs Kft. eszközállományára kiírt pályázat - közölte Kissné Ágics Ilona, a Kossuth Holding Rt. felszámolóbiztosa. A felszámoló tavaly decemberben hirdetette meg informatikai, számítástechnikai ás távközlési berendezéseket, de egy pályázat sem érkezett.
(Napi Gazdaság: Nem keltek el a Kiwwi berendezései, január 23.)
*A HBW Express Takarékszövetkezet átrendezte leányvállalata, a Netbank Rt. tőke-, illetve tulajdonosi szerkezetét. Az internetes banki szolgáltatást nyújtó társaság 100 százalékban a HBW-hez került, az alaptőke 50 százalékkal csökkent.
A tőkecsökkentésre elsősorban a megvásárolt eszközök leírása miatt volt szükség, a bank informatikai eszközei gyorsan amortizálódnak.
(Napi Gazdaság: Alaptőkét csökkentett a NetBank Rt., január 23.)
*A Kereskedelmi és Hitelbank bővíti diákhiteles kedvezményeit.
Az első ezer ügyfelük ötórás ingyen internet-hozzáférést kap ajándékba.
A K&H Trambulin számlaszolgáltatás jelentős kedvezményeket ad a hiteligénylőnek.
Az OTP Bank a hétfő óta számlát nyitó diákoknak egy ajándék WAP-os Nokia telefont ad.
Emellett lényegében ingyenes számlaszolgáltatást kínál egy végi, kártyával, mobil- és internet-bankolási lehetőséggel.
(Magyar Hírlap: Ingyen mobil és internet a diákhitel mellé, január 23.)
*A Motorola Inc. az egy évvel korábbi 1,24 milliárd dollár veszteséggel szemben 174 millió dollár nettó nyereséget ért el tavaly a negyedik negyedévben.
A világ második legnagyobb mobilkészülék-gyártója sorozatban a második negyedévét zárta pozitív mérleggel.
A tavalyi utolsó negyedben a mobilkészülék-üzletág árbevétele 11 százalékkal javult, a kiszállítások 27 százalékkal emelkedtek.
A különbségnek az az oka, hogy a Motorola értékesítésén belül nőtt az olcsóbb készülékek aránya.
(Napi Gazdaság: Újra nyereséges a Motorola, január 23.)
*Mintegy félmilliárd dolláros tartozást halmozott fel a görög OTE kisebbségi tulajdonában lévő RomTelecom.
A szállítói követelések mellett jelentős a banki hitelek törlesztéséből keletkezett tartozása is, illetve egy versenyhivatali határozat nyomán több tíz millió dolláros bírságot is meg kell fizetnie.
Panagiotisz Kargadosz vezérigazgató a tőkeemelést látja egyetlen lehetőségnek. Ehhez azonban a 65 százalékos részesedést képviselő távközlési minisztérium nem akar hozzájárulni, mivel a kért 250 millió dolláros tőkeemelés által a görög cég válna többségi tulajdonossá.
(Világgazdaság: Csődhelyzetben a RomTelecom, január 23.)
Az Axelero adatparkjában helyezte el biztonsági mentésekre használt másodlagos szervereit a Postabank.
A bankot a pénzügyi felügyelet kötelezte az átállításra, ami 13 millió forintba került, s évente további 60 millió forintos kiadást jelent az üzemeltetés.
A projektben a Matáv fővállalkozóként vesz részt, az Axelero pedig alvállalkozóként végzi a szerverek és a kapcsolódó infrastruktúra üzemeltetését - mondta el Tankó Zoltán, a Matáv vezérigazgató-helyettese.
(Számítástechnika: Biztonság a Postabankban, 2003/4)
A Hírközlési Felügyelet az elfogadott összekapcsolási referenciaajánlatokkal elégedett a legkevésbé - mondta el évértékelő beszédében, valamint az idei feladatokat felvázoló sajtótájékoztatón Frischmann Gábor, a HíF elnöke.
Bár jogilag a RIO-k esetében teljesen tiszta volt a HDB eljárása, a verseny szempontjából azonban nem a legkedvezőbb az eredmény.
A HDB tavaly 21 vitás ügyet tárgyalt, közülük kettő még folyamatban van.
2002-ben több HDB-határozattal kapcsolatban fordultak az érintettek bírósághoz, ezek közül egy alkalommal a HDB nyert, egy másik panasznál - amelyben a Pannon GSM nehezményezte, hogy az összekapcsolási piacon jelentős piaci erejű szolgáltatónak minősítették - a bíróság felfüggesztette a határozat azonnali végrehajthatását.
A HíF 2002-es munkájához tartoztak a liberalizációval összefüggő projektek is: az előremutató költségszámítási modell (LRIC) kidolgozása, a számhordozhatóság, valamint az idei év elején esedékes díjellenőrzés módszertani előkészítése.
(Számítástechnika: Hírközlési Felügyelet - évértékelő 2002, 2003/4)
Az Antenna Hungária Rt. és a Vivendi Telecom International 100 százalékos tulajdonában lévő TelSys Távközlési Kft. közötti tranzakció január 8-án lezárult.
Az ügylet keretében az AH a Tel-Sys Kft.-től megvásárolta az Eurotel Rt.-ben birtokolt 49 százalékos részesedését. A műsorszóró így a cég 100 százalékos tulajdonosává lépett elő.
(Számítástechnika: Az Antenna Hungária Rt. és a Vivendi Telecom International, 2003/4)
A Matáv közleménye szerint a távközlési cég február 1-jétől megváltoztatja hatósági áras tarifáit, s új, Felező és Felező plusz nevű díjcsomagokat vezet be.
Ezen csomagok havidíjának akár több mint fele lebeszélhető.
A Bázis, a Csevegő, a Sokatmondó és a Ritmus díjcsomagok esetén a havi előfizetési díj február 1-jétól átlagosan 4,24 százalékkal emelkedik.
A kapcsolási díjak 5,88 százalékkal csökkennek.
Változik az országok nemzetközi díjzóna-besorolása, ennek következtében 28 ország vezetékes, illetve mobil hívásának díja csökken jelentősen.
(Számítástechnika: Új Matáv díjcsomagok, 2003/4)
*A Republic of Art reklámügynökség nyerte a Westel Mobil Távközlési Rt. meghívásos tenderét, így a Republic kezébe kerül a mobilszolgáltató cég összes promóciós feladatának kidolgozása.
A Republic már dolgozott együtt mobilszolgáltatóval, amikor bevezette a magyarországi piacra a Vodafone-t, majd később a Vitamax Party, a Vitamax Fiesta és a Vitamax City kommunikációs stratégiáját is a cég készítette.
(Napi Gazdaság: A Republic of Art a Westel ügynöksége lett, augusztus 19.)
*A kormány 2006 végéig 15 milliárd forintot szán az elektronikus önkormányzat kialakítására.
Kovács Kálmán informatikai és hírközlési miniszter tegnap jelentette be a kormányzati információs stratégia egyik fontos fejezetét, a digitális települési program beindítását.
A jövő év közepére az összes települési önkormányzat rákapcsolódhat a világhálóra, 2005-re beindulhatnak a jelentősebb elektronikus önkormányzati szolgáltatások, 2006-ban az ügyintézési lehetőségek bővülése szerepel a tervek között.
(Világgazdaság: Tízmilliárdos keret e-önkormányzatokra, augusztus 19.)
*Az Informatikai és Hírközlési Minisztérium új, digitális települési programot indít az önkormányzatokon belüli gyorsabb ügyintézés érdekében.
A mobilszolgáltatással lehetőség nyílik a hivataloknál az sms-ben történő ügyintézésre, sms-értesítés kérhető okmányok elkészültéről is, illetve szabványos engedélyek is igényelhetőek lesznek WAP-on vagy SMS-ben.
(Budapesti Nap: Ügyintézés sms-sel, augusztus 19.)
*Szeptember 1-jétől távozik az Elendertől Grauer Tamás, az internetszolgáltató jelenlegi kereskedelmi és marketing vezérigazgató-helyettese.
A jövőben az EQNet Rt. vezérigazgatójaként és társtulajdonosaként folytatja pályafutását. (Világgazdaság: Saját cégben folytatja, augusztus 19.)
*A digitális fényképezőgépek és fotózni képes telefonok elterjedésével egyre többen készítenek kedvesükről pikáns képeket.
Sokan azonban nem tudják, hogy a memóriakártyából letörölt képek az internetről is letölthető segédprogramokkal újból előhívhatók.
Ezt több szervizben is kihasználták már, a bevitt digitális fényképezőgépekről és telefonokról illegálisan tettek fel képeket a netre.
(Blikk: Veszély fenyegeti a fényképezős telefonok tulajdonosait, augusztus 19.)
*A Budapesti Értéktőzsdén a BUX stabil emelkedés után 8440 ponton, 101 pontos emelkedéssel zárt.
A Matáv-részvény ára 817 forintig emelkedett.
(Világgazdaság: Hegymenetben, augusztus 19., Világgazdaság: BÉT: tart a hossz, augusztus 19., Világgazdaság: Lendületben a Brau, augusztus 19.)
*A kedvező amerikai tendenciák miatt 1,6 százalékot erősödtek a Siemens-papírok.
(Világgazdaság: Emelkedés a vezető piacokon, augusztus 19.)
*A legnagyobb cseh vezetékes szolgáltató a Cesky Telecom tízszázalékos leépítéssel számol, miután a cég új vezérigazgatója mintegy 1300 és 2000 közé teszik a létszámleépítés mértékét a következő évben.
A cég átalakítása, 1998 óta mintegy 9000-rel csökkent a alkalmazottak létszáma, jelenleg 12700 dolgozója van a Cesky Telecomnak.
A folyamatos létszámcsökkenés alapvető oka az új technológiák bevezetése, a vezetékes telefon szerepének csökkenése a cseh távközlési piacon és a bevételek mérséklődése.
A cég átalakulása során meg akarja vásárolni a legnagyobb helyi mobilszolgáltatót, az Eurotelt, ahol jelenleg 50 százalékos részesedése van.
(Világgazdaság: Leépít a Cesky Telecom, augusztus 19., Budapesti Nap: Bajban a cseh távközlés, augusztus 19., Magyar Hírlap: Tíz százalékkal, augusztus 19.)
*Beszállítóként az Ericsson szereli majd fel a Vodafone-csoport görög leányvállalatának harmadik generációs, multimédiás hálózattal, és átvállalja a mérnöki munkát és tanácsadást is.
(Budapesti Nap: Telefonos együttműködés, augusztus 19.)
*A Vodafone meg kíván válni a vezetékes távközlés piaci érdekeltségeitől.
A cég így elsőként a Japan Telecom részvényeit adja el, amelynek jelenleg a kétharmadát birtokolja.
(Budapesti Nap: Elad a mobilóriás, augusztus 19.)
*Óriási felháborodást váltott ki az az amerikai bírósági döntés, amely jogosnak ítélte a Vivendi volt főnökének, Jean-Marie Messiernek végkielégítésére vonatkozó követelését.
Messier volt az, aki a Vivendi elődjét, a Générale des Eaux francia vállalatot kihúzta a bajból, de ő volt az is, aki a Vivendit a világ második legnagyobb kommunikációs csoportjává akarta tenni, felvásárolta a különböző vállalkozásokat, amellyel csaknem teljesen tönkretette az egész cégóriást.
(Magyar Nemzet: A főnök pénze csőd esetén is biztosított, augusztus 19., Világgazdaság: Lemondott a végkielégítéséről, augusztus 19.)
*Értesülések szerint a francia médiakonszern, a Vivendi Universal a várakozássokkal ellentétben mégsem kap 14 milliárd dollárt film- és televízió-üzletágáért.
Az ajánlatok benyújtási határideje tegnap lejárt és a benyújtott ajánlatok egyike sem érte el a kért összeget.
A Vivendi elnöke, Jean-Rene Fourtou a részleg egy amerikai médiacéggel történő fúzióját szorgalmazza a részvénycsere révén.
(Magyar Hírlap: Hoppon maradt a Vivendi, augusztus 19., Magyar Nemzet: A Vivendi az NBC-re vetett szemet, augusztus 19., Napi Gazdaság: Egyéves csúcson a Dow Jones és az FTSE-100, augusztus 19.)
*A második negyedévben a Sony Ericsson és a Nokia is növelte részesedését a mobiltelefon-piacon.
Míg a Nokia az Amerikában és Ázsiában használt CDMA-szabványú készülékek forgalmazása terén is igyekszik növelni a részesedését, addig a Sony Ericsson elsősorban kamerával és játékokkal ellátott új készülékeinek köszönheti sikerét.
A Strategy Analytics adatai szerint a két nagy vesztes a Samsung és a Motorola lett, mivel mindkét vállalatot érzékenyen érintette a SARS-vírus okozta mintegy egy százalékos piacvesztés.
(Világgazdaság: SARS-mellékhatások a mobilpiacon, augusztus 19.)
*A gyártók a második negyedében 11 százalékkal több mobilkészüléket szállítottak a kiskereskedelmi láncoknak és a mobilszolgáltatóknak, mint egy évvel korábban.
A második negyedévben a Sony Ericsson és a Nokia is növelte részesedését a mobiltelefon-piacon.
Míg a Nokia az Amerikában és Ázsiában használt CDMA-szabványú készülékek forgalmazása terén is igyekszik növelni a részesedését, addig a Sony Ericsson elsősorban kamerával és játékokkal ellátott új készülékeinek köszönheti sikerét.
A Strategy Analytics adatai szerint a két nagy vesztes a Samsung és a Motorola lett, mivel mindkét vállalatot érzékenyen érintette a SARS-vírus okozta mintegy egy százalékos piacvesztés.
(Napi Gazdaság: A Nokia nyerte a negyedévet, augusztus 19.)
*Az Egyesült Államokban olyan zsúfolt a frekvencia-spektrum, hogy egyes mobilalkalmazások már a rendőrség és más vészhelyzeti szolgálatok sávjait zavarják.
Mivel a különböző rendszerek bázisállomásai fizikailag rendkívül közel helyezkednek el egymáshoz, gyakran előfordul, hogy zavarják egymás működését.
A legtöbb gond a Nextra 800 MHz-es szolgáltatásaival van.
(Magyar Nemzet: Napi sajtószemle, augusztus 19.)
*A Strategy Analitics piacelemző cég becslése szerint a világon az idén várhatóan 455 millió mobilkészüléket szállítanak a telefongyárak, 6 százalékkal többet, mint a tavalyi évben.
(Magyar Nemzet: Félmilliárd mobiltelefon készül, augusztus 19.)
*A lengyel Wprost hetilap által közölt rangsor szerint Michail Hodorkovszkij, a Jukosz olajipari óriáscég első embere és résztulajdonosa áll a leggazdagabb kelet-európaiak listáján. A régió második és harmadik helyén is orosz üzletemberek állnak.
Az első nem orosz a negyedik helyen álló Jan Kulczyk, aki a 3,3 milliárd dolláros vagyonával a lengyel biztosítóban, távközlésben, autópálya-építő cégekben, valamint a mezőgazdaságban érdekelt.
(Magyar Hírlap: Orosz olajbojárok Kelet-Európa leggazdagabbjai, augusztus 19.)
*Michael Fridman foglalja el a harmadik helyet a lengyel Wprost hetilap által közölt leggazdagabb kelet-európaiak listáján.
Az üzletember számos befektetése mellett ma mobiltelefonokba (VimpelCom) és televíziókba invesztál.
(Magyar Hírlap: 3. Michail Fridman, augusztus 19.)
*Az outsourcing terén tapasztalatot szerzett cégek szerint az alapos átgondolás a siker kulcsa.
Vajda Zoltán, a Matáv Informatikai Igazgatóságának outsourcing területért felelős igazgatóhelyettese elmondta: kiszervezés előtt az adott területen alaposan rendet kell tenni.
Tisztázni kell, milyen műszaki tartalomra van szükség, s milyen pénzügyi keretek közt lehetett azt önerőből megvalósítani.
A Matáv a nem stratégiai informatikai alkalmazásainak platformüzemeltetését bízta az adott területen dolgozó matávos dolgozókat átvevő EDS Magyarország Kft.-re.
(Világgazdaság: Kiszervezés: megéri, ha jól csinálják, szeptember 12.)
*A Deutsche Börse Xetra-rendszerhez csatlakozott öt brókercég közül kettő, az Inter-Európa Bank és a Concorde is csökkentette díjait a napokban, miután a Xetrán a rendszerhez csatlakozott cégek a budapestieknél alig magasabb díjak mellett tudnak kereskedni.
Néhány év múlva gyakorlatilag nem lesz különbség aközött, hogy valaki Matáv-, vagy Deutsche Telekom-részvény vételére ad megbízást.
(Napi Gazdaság: Beindult a díjcsökkenés a külföldi jutalékoknál, szeptember 12.)
*Mától csaknem két éven keresztül hónapról hónapra más-más magyarországi városban létesítenek egy-egy napra játszóteret a Sportpalánta Központ munkatársai fogyatékkal élő gyerekek és ép kicsik számára.
Ma a salgótarjáni sportcsarnokban kerül sor a Játszótér rendezvényre.
A kezdeményezés fő támogatója a Bábolna Rt., ám jelentős hozzájárulást ad többek között a Porsche Hungária, a Westel és az AstraZeneca is.
(Napi Gazdaság: Játszótér hónapról hónapra, szeptember 12.)
*A Pannon GSM Rt. tájékoztatja ügyfeleit, hogy a kártyás és számlás szolgáltatásokra vonatkozó Általános Szerződési Feltételekben szereplő díjszabás szeptember 26-tól a közleményben foglaltak szerint módosul.
Az emelt díjas sms-alapú szolgáltatás új telefonszámmal bővül.
Az 1789-es számra küldött sms-ek díja 300 forint/db.
(Magyar Nemzet: Közlemény, szeptember 12.)
*A Vodafone sajtótájékoztató keretében ismertette az év eddigi részének eredményeit, s a társaság rövid távú terveit.
A hazánkban februárban megindított Vodafone Live! szolgáltatást már több tízezren választották annak ellenére, hogy a használatára alkalmas készülékek a magasabb árkategóriába tartoznak.
A mobilcég a legnagyobb kiadó- és médiavállalatokkal együttműködve alkotta meg az új tartalomszolgáltatást.
(Mai Nap: Új élet a Vodafone-nál, szeptember 12.)
*Somlyai Dórát bízta meg szeptembertől a Pannon GSM az üzleti divízió marketingigazgatói feladatainak ellátásával.
(Világgazdaság: Somlyai Dórát, szeptember 12.)
*Noha szűken méri lengyel ajánlatát, három év szünet után ismét vevőként jelentkezett a kelet-közép-európai távközlési piacon a Deutsche Telekom.
A Frankfurter Allgemeine Zeitung szerint a DT egyelőre nem emeli a lengyel Polska Telefoni Cyfrowa Sp.z.o.o.
51 százalékra tett, 1 milliárd eurós vételi ajánlatát. Az ajánlat reményt adhat arra, hogy a közeljövőben el lehet adni a térség távközlési cégeit.
Ezt mutatja a bolgár BTC esete is, mely hosszas huzavona és politikai csatározás után végül az Advent International tulajdonába kerülhet.
A cseh kormány is újra próbálkozik a Cesky Telecom privatizálásával, s úgy próbálja vonzóbbá tenni a társaságot, hogy 1,05 milliárd euróért megvásárolja a CT mobilcége, az Eurotel 49 százalékát a jelenlegi tulajdonos Atlantic Westtől.
(Világgazdaság: Újra kelendőek a régió telefoncégei?, szeptember 12.)
*Tegnap délelőtt sajtótájékoztatón mutatkozott be a napok óta reklámozott két új televízió.
Néhány órával később azonban kiderült, hogy a tulajdonos bejelentése ellenére a nézők hétfőtől nem láthatják majd a két új csatornát.
Az RTL Klub 6 százalékos tulajdonosa a két új tévét működtető vállalkozásban is benne van.
Kolosi Péter, az RTL Klub programigazgatója szerint semmi nem tiltja az ilyenfajta együttműködést.
Az ORTT nem talált fogást a hirdetési piaci részesedését ily módon növelő RTL Klubon.
A felügyelet ugyanakkor vétót emelt a műsorok terjesztésénél: szabály szerint a kábeltévéknek 30 nappal korábban jelezniük kell, ha változtatnak a programcsomagon.
(Világgazdaság: Etikátlan kezdéssel vádolják az új kábeltévéket; Tiltakozó kábelesek, Népszabadság: A "kábel" kikosarazta a két új tévét, Napi Gazdaság: Vitatják az új televíziós csatornák indítását; A két nagy kábeltelevíziós szövetség, Budapesti Nap: Nem kért engedélyt a román műsorszóró, szeptember 12.)
A hetilap beszélgetést közöl David A. Riffelmacherrel, a Vivendi Telecom Hungary Rt. új vezérigazgatójával.
A szakember érdekes és fontos időszakként értékeli a jelenlegi helyzetet a magyar távközlési piacon - egyfelől a közelgő uniós csatlakozás, másfelől pedig az új szabályozás kialakítása kapcsán.
Mint azt Riffelmacher elmondta: az alternatív távközlési szolgáltató két új tulajdonosa, a GMT Communications Partners és az AIG Global Investment a cég vezetésével, valamint a befektetés megfelelő mértékű hozamának biztosításával bízta meg.
Riffelmahcer szerint egyelőre még nem érett meg az idő arra, hogy bármilyen konkrét, a konszolidációt érintő üzleti stratégiáról beszéljen.
(Figyelő: Egy csésze kávé - David A. Riffelmacher, 2003/37)
A hétköznapi életben számtalan helyen figyelik meg az embert: ellenőrizhetik levelezését, listázhatják telefonhívásait, nyomon követhetik e-mail és internet-használatát, nem beszélve a rengeteg rejtett kameráról.
Ahogy a filmezésnek, úgy a személyes adatok kezelésének is szigorú szabályai, keretei vannak.
A mobilszolgáltatók az idei évben több százezer szerződést kötöttek, s mindössze 24-en fordultak Péterfalvi Attila adatvédelmi biztoshoz, kifogásolva a személyi igazolványok fénymásolásának gyakorlatát.
A fogyasztók azt panaszolták, hogy csak úgy vásárolhatnak akciós készüléket, ha engedélyezik személyi igazolványuk lemásolását.
Az ombudsman már többször deklarált álláspontja szerint jogellenes, ha a telefontársaságok a szerződéskötés feltételéül szabják az igazolványok másolását. A mobilszolgáltatók ugyanakkor azt állítják, hogy adatkezelésük jogszerű.
(Figyelő: Nyilvántartanak, 2003/37)
Feltörthető a GSM - állítják izraeli tudósok, akik biztonsági rést találtak a világ legelterjedtebb és eddig legbiztonságosabbnak vélt mobilrendszerében.
A hiba kihasználásával lehallgathatók a beszélgetések, s a hívó fél azonosítója is meghamisítható.
(Figyelő: Feltörthető a GSM, 2003/37)
Hazánkban is mind népszerűbb az MBA üzleti diploma.
Házi dolgozatait rendszeresen prezentálta a cég többi vezetőjének Bodnár Zsigmond, a Westel vezérigazgató-helyettese, mialatt MBA-képzésre járt.
Bodnár a lapnak elmondta: volt olyan anyag, melyet azután a Westelnél is használtak, mert korábban nem voltak összeszedve a cégnél az információk.
(Figyelő: Három bűvös betű?, 2003/37)
A Gazdasági Versenyhivatal magasabb bírságokkal és a bejelentő résztvevő büntetésének elengedésével küzd a kartellek ellen.
A versenyhivatal másfél-két éve hozott létre egy kartellcsoportot, mivel korábban az adott ágazatért felelős csoport foglalkozott a kartellügyekkel is.
E területre így most több energiát koncentrálhatnak.
A pálmát kétségkívül a mobilszolgáltatókra néhány hete kirótt összeg viszi: a Westelt 210 millió, a Pannon GSM-et 150 millió forintra büntette a Versenytanács.
(Figyelő: Összhangzattan, 2003/37)
Az erősödő mobilpiaci árverseny eredményeként a szolgáltatók kínálatában megjelentek az egységes percdíjat alkalmazó kártyás díjcsomagok.
A Vodafone Vitamax Uno díjcsomagjára a Pannon GSM és a Westel is hasonló konstrukciók bevezetésével válaszolt.
A múlt héten a Pannon GSM számlás előfizetői számára is új díjcsomagokat vezetett be.
Király István, a mobilcég marketingvezérigazgató-helyettese szerint a Vodafone Uno díjcsomagja felborította az addigi áregyensúlyt.
Vitai Attila, a Vodafone vezérigazgatója szerint sok tekintetben ma már a Vodafone határozza meg a csapásirányokat, elsőként jelenik meg egy szolgáltatással, amit a riválisok követnek.
Winkler János, a Westel vezérigazgató-helyettese szerint természetes dolog, hogy a legkisebb piaci szereplő próbál nagyot dobni.
(Figyelő: Egyre megy, 2003/37)
A Vivendi amerikai érdekeltségeinek értékesítésével kívánja megerősíteni pénzügyi helyzetét.
A Vivendi Universal Entertainment vevője a General Electrichez tartozó NBC lehet, szakértők a fúzió értékét 14,4 milliárd dollárra becsülik.
Az amerikai médiarészleg korábbi tulajdonosa, Edgar Bronfmann alulmaradt a VUE-ért folytatott küzdelemben.
Bronfmann egyébként nyíltan bírálta az NBC ajánlatát, mondván, a részvényesek számára jóval előnyösebb az, amit az általa vezetett konzorcium kínál.
Bronfmann minden egybe véve nagyobb összeget kínált a VUE-ért, mint a GE: 13 milliárd dollár értékű ajánlatból 9 milliárd dollárt készpénzben, illetve adósságok átvállalásával egyenlített volna ki, a fennmaradó 4 milliárd dollárért pedig a Vivendi üzletrészt kapott volna a Bronfmann által a VUE jogutódaként, Universal néven létrehozandó cégben.
(HVG: Szórakoztató ügylet, 2003/37)
A Budapesti Értéktőzsde részvényindexe másfél százalékkal nőtt az elmúlt héten.
A Matáv papírjainak jegyzése 1,2 százalékkal drágulva 900 forint fölé emelkedett.
A távközlési cég főrészvényese, a Deutsche Telekom sorra a korábbiaknál jobb adósminősítési osztályokat kap a nemzetközi minősítő cégektől.
(HVG: A Budapesti Értéktőzsde részvényindexe, 2003/37)
Az internetről származó fenyegetettségek kivédése alapvetően a felhasználók saját érdeke. Ez azonban nem jelenti azt, hogy más ne segíthetné őket ebbéli tevékenységükben - véli Drajkó László, az Axelero vezérigazgatója.
A cég felmérései szerint a teljes elektronikuslevél-forgalom közel 50 százaléka az Axelerónál is kéretlen levélnek minősíthető.
Az utóbbi időben kialakult helyzet hatékony kezelése érdekében az Axelero a megelőzésre helyezi a hangsúlyt, s egyre több védelmi szolgáltatást épít be alapszolgáltatásai közé.
Ennek részeként nyár közepén bevezették a központi vírusvédelmet.
A szolgáltató a kéretlen levelek ellen is igyekszik fellépni.
Emiatt szigorították az Általános Szerződési Feltételeket, hogy a bizonyíthatóan nem jóhiszemű felhasználót könnyebben kitilthassák a szolgáltatásból.
Ezen kívül szeptember közepétől a levelezőrendszeren működni fog a spamszűrő funkció is.
(IT-Business: Aki bújt, aki nem, 2003/32)
A nyári adatok alapján úgy tűnik, egyelőre nem izzították fel a lakosság vásárlási kedvét az országos számítógép-ellátottság javítását célzó programok.
Az év első felének végén a közel 3,9 millió magyarországi háztartásnak még csupán 27 százalékában működött PC, s ha a legvérmesebb remények teljesülnek, akkor is csak 30-33 százalékra nőhet az év végéig a számítógéppel felszerelt háztartások aránya - derül ki a BellResearch által kiadott legfrissebb Magyar infokommunikációs jelentésből.
(IT-Business: Expressz gőzmozdonnyal, 2003/32)
Az unió főbiztosa, Erkki Liikanen, valamint Maurizio Gasparri hírközlési és Lucio Stanca innovációs és technológiai miniszter részvételével tartották meg múlt csütörtökön az olaszországi Viterbóban azt a találkozót, melyen Kovács Kálmán informatikai és hírközlési miniszter beszámolt a szélessávú internétezéssel kapcsolatos hazai eredményekről.
Kovács Kálmán a rendezvényen elmondta: az alacsony internetpenetráció miatt a szélessávú otthoni hozzáférésben nem közelítjük meg a fejlettebb uniós országok szintjét, a szélessávú kapcsolattal rendelkező háztartások részaránya az internettel rendelkezők között azonban már nem mutat jelentős lemaradást.
Magyarországon uniós viszonylatban is magas a kábeltelevíziós penetráció, kábelmodemes internetelérést azonban jelenleg mindössze 8 szolgáltató kínál.
(IT-Business: Miniszteri kerekasztal, 2003/32)
Egy időben a vékonykliens-gépet (thin client) a számítástechnika minden baját orvosló csodaszerként emlegették.
A lap Tivoli Zoltán és Gergely László véleményét kérte ki a kliensgépekkel kapcsolatban.
Tivoli Zoltán, a Vodafone felhasználókat támogató osztályának vezetője elmondta: a társaság saját példáján tanulta meg értékelni a vékony kliensek előnyeit.
A cég indulásakor a call center munkaállomásai hagyományos PC-k voltak, karbantartásuk számos problémát rejtett.
A Vodafone ezért próbáltuk ki később a Microsoft Terminal Servert, melyet eleinte a korábbi PC-ken keresztül értek el a felhasználók.
A mobilcégnél ma központilag lehet beállítani a jogosultságokat, nem kell egyesével telepíteni vagy eltávolítani programokat, a biztonsági veszély jelentősen csökkent, s a felhasználókat támogató csoport munkája hatékonyabbá vált.
Gergely László, a Vivendi Telecom Hungary IT-osztályvezetője rámutatott: kétségtelen, hogy a vékony klienses technológiát világszerte egyre több helyen alkalmazzák, de nem szabad elfelejteni azt sem, hogy a bevezetéshez számos olyan feltételnek kell teljesülnie, melyet a már meglévő IT-architektúra diktál.
(IT-Business: Vékony vagy kövér kliens?, 2003/32)
Az IHM átvette az önkormányzati portálrendszer első csomagját, így az Econet.hu reményei szerint október elejére gyakorlatilag teljes egészében lezárulhat a legnagyobb hazai önkormányzati internetes portálhálózat kiépítése.
A teljes rendszer több mint 400 önkormányzati portált tartalmaz.
(IT-Business: Fizetve, átvéve, 2003/32)
A hetilap interjút közöl Lipp Istvánnal, a Matávcom vezérigazgatójával.
Lipp szerint az elmúlt évek során felnőttek a cég versenytársai, a MatávCom pedig csak akkor tudja felvenni a kesztyűt, ha üzleti stratégiáját is a megváltozott helyzethez igazítja.
A vezérigazgató szerint ennek egyik kulcsa, hogy az értékesítés és a szerviz is egy kézben, a Matávcomnál legyen.
Lipp István szerint a válságmenedzselés első fázisát már érkezése előtt megtette a cég: ennek egyik eleme a piacméret és a cégméret összhangba hozása volt, mely azonban kényszerű létszámleépítést is jelentett.
Ezen kívül főbb vonalaiban átvizsgálták a termékportfóliót is, s meghatározták a hangsúlyokat.
Mindezek eredményeként az idei év első hét hónapjában a cég nyereséget termelt.
(IT-Business: Válságmenedzselés csapatmunkában, 2003/32)
Egy nyár eleji felmérés szerint Magyarországon rendkívül népszerű a telefonos ügyintézés.
A Kinet Kft. 600 embert kérdezett meg arról, hogy miként vélekednek a telefonos ügyfélkapcsolati rendszerekről, a call centerekről.
A válaszadók 80 százaléka legszívesebben telefonon intézi ügyeit, ennek okai között a kényelem és az időmegtakarítás szerepel az élen.
A leggyakrabban hívott call centereket a távközlési társaságok üzemeltetik, ezek közül is kiemelkednek a mobiltársaságok ügyfélszolgálatai.
(IT-Business: Közkedvelt a telefonos ügyintézés, 2003/32)
Augusztustól Szabolcsi Vera a Vodafone marketingkommunikációs vezetője.
A 33 éves marketingszakember az élelmiszerpiacon szerezte főbb tapasztalatait.
(IT-Business: Karrier - Szabolcsi Vera, 2003/32)
*A kábeltévés áremelések óta eltelt pár hétben több panasz is érkezett az Országos fogyasztóvédelmi Egyesülethez.
Baranyi Dóra, az OFE jogásza elmondta: a tévénézők nagy része sérelmezi, hogy az olcsóbb programcsomagokba olyan csatornák kerülnek be, amelyeket nem szeretnének nézni.
A fogyasztók nagy része a drágításokat érthetetlennek és elfogadhatatlannak tartja.
A MatávkábelTv egy előfizetője azt gyanítja, hogy a cég beépíti áraiba a GVH által tavaly kiszabott bírságot is.
A versenyhivatalnál egyébként a UPC és az EMKTV ellen folyó eljárás még folyamatban van.
Az OFE jogásza azt is elmondta: a tavalyihoz hasonlóan az idén javasolják az IHM-nek a kábeltévés jogszabály megalkotását, mivel ez a fejezet hiányzik a hírközlési törvényből.
(Népszabadság: Újabb áremelés jogosságát vitatják a kábeltévés előfizetők, január 27.)
*Imfred de Jong, a Nokia Magyarország Kft. ügyvivő igazgatója szerint az idén nem várható a tavalyihoz hasonló, 18-19 százalékos növekedés a mobilpiacon.
A Nokia vezetője szerint 7-8 százalékos növekedésre lehet számítani.
Hazánk az európai piac egyik legdinamikusabb fejlődését produkálta tavaly.
Tolnay László, a Nokia Magyarország értékesítési igazgatója kiemelte: tavaly folytatódott a Nokia és a Vodafone, valamint a Pannon GSM közötti együttműködés.
Utóbbi céggel a Nokia az MMS technológia szállításáról szóló szerződést írt alá.
A Nokia és a Westel kapcsolata emellett új területekre, a fizetési megoldásokra, illetve WLAN-hálózatok szállítására is kiterjed.
(Napi Gazdaság: Lassul a magyar mobilpiac növekedése, január 27.)
*Február 1-től a Westel felöltő-kártyás ügyfelei számára bevezeti a teljes körű GPRS-szolgáltatást.
A csomagkapcsolat adatátviteli szolgáltatást a Westel februártól egy éven át jelentős kedvezményekkel kínálja.
A GPRS-t Magyarországon elsőként a Westel havi díjas ügyfelei használhatták.
Az előfizetéssel rendelkező ügyfeleknél az internet- és WAP-elérésre egyaránt használható díjcsomag havi díja felére, 5000 forintról 2500 forintra csökken.
(Mai Lap: A Westel GPRS: kedvezményekkel, január 25.)
*Szakértők a jelenleg még "gyerekcipőben" járó távmunka elterjedését prognosztizálták.
A személyi jellegű kiadások terén a vállalatok 18-25 százalékos megtakarítást érhetnek el, ha kihasználják a távmunka lehetőségeit.
A munkaügyi és az informatikai tárca közös pályázatán 603 munkaadó igényelt támogatást távmunkahely létrehozására.
A távmunka ellenzői aggályosnak látják a dolgozók ellenőrzését.
Egyes szociológusok a távmunkások társadalmi és szakmai elszigetelődésének veszélyét emlegetik.
(Népszabadság: A távmunka: esély és veszély, január 27.)
*A munkaügyi és az informatikai tárca a következő napokban mintegy 300 olyan céggel köt szerződést, amelyek hátrányos helyzetű állástalanok számítógépes foglalkoztatását vállalták.
A munkaügyi minisztérium és az IHM közös kísérleti programja keretében ezer távmunkahely létesítésére írt ki pályázati támogatást.
Az egymilliárd forint keretösszegű támogatásra összesen 598 érvényes pályázat érkezett, a munkaadók 3400 távmunkahely létrehozására 1,5 milliárd forintot igényeltek, s több mint 2 milliárd forint értékű saját beruházást vállaltak.
(Magyar nemzet: Ezer távmunkahely, teleházakban is, január 27.)
*A MÚOSZ székházában tegnap ünnepélyes keretek között adták át a magyar filmkritikusok díjait.
A legjobb rendezés díját - az Antenna Multimédia felajánlásából - Fekete Ibolya kapta Chico c. filmjéért.
A legjobb operatőr díja - s egyben a Westel tárgyjutalma - Pohárnok Gergelyé lett a Hukkle c. filmért.
(Népszava: Filmkritikusok díjai, Népszabadság: A filmkritikusok díjai, január 25.)
*A Pannon GSM és a Budapest Airport Rt. elindította vezeték nélküli hálózati szolgáltatását a Ferihegyi repülőtéren.
A nagy sebességű kapcsolatot biztosító WLAN használata a három hónapos próbaüzem ideje alatt ingyenes a Pannon ügyfelei, illetve a cég hálózatán barangoló külföldiek számára.
(Világgazdaság: Pannon WLAN Ferihegyen, január 27., Népszava: Új Pannon-szolgáltatás Ferihegyen, január 25.)
*Több internet-szolgáltató is észlelte hazánkban annak a számítógépes féregvírusnak a megjelentését, amely a napokban világszerte lelassította az internetes adatforgalmat.
Szakértők a vírust a Code Red 2001-es támadásához hasonlítják, amikor az internet nagy része lebénult.
(Magyar Hírlap: Vírustámadás bénította meg a világhálót, Népszabadság: Vírus lassítja az internetet, Népszava: Világméretű lassulást okozott a neten egy vírusfertőzés, Budapesti Nap: Vírustámadás, Mai Nap: Megjött a féreg, Blikk: Férges internet, január 27.)
*A Magyar Vöröskereszt segélyét a napokban kaphatják kézhez azok, akiknek lakott, építési engedéllyel létesített házában tavaly az augusztusi árvíz, valamint a július végi borsodi ár során kár keletkezett, s más segítségben eddig nem részesültek.
A telefontársaságok akciója során, amikor a 1749-es szám hívásával lehetett adakozni, 32,6 millió forint gyűlt össze.
(Népszabadság: Vöröskeresztes segítség az árvízi károsultaknak, január 25.)
*Az ÁPV Rt. eredménytelennek nyilvánította a Forrás Befektetési Rt. forgalmazói pályázatát, a vagyonkezelő múlt csütörtökön újabb pályázatot írt ki.
A második apportról csütörtökön dönt a privatizációs ügynökség.
Biztosnak tűnik immár, hogy az Antenna Hungária Rt. részvényeiből a decemberben közölt 8 százalék helyett 10 százalékot apportál az ÁPV.
(Világgazdaság: Újabb forgalmazói pályázat a Forrásra, január 27.)
*A V.R.A.M. Távközlési Rt. Általános szerződési feltételeinek változásáról tájékoztatja előfizetőit.
Február 12-től a társaság WAP-szolgáltatása bővül, GPRS-szolgáltatásának feltételei pedig a közleményben foglaltak szerint változnak.
(Magyar Hírlap, Népszabadság: Közlemény, január 27.)
*A távközlési szektor múlt héten megjelent gyorsjelentéseinek számaiból nem lehet kifejezett tendenciát kiolvasni, beszédesebbek ugyanakkor a forgalmi adatok, s az idei első negyedévre vonatkozó előrejelzések.
Az AT&T 516 millió dolláros nyereségről számolt be, a cég forgalma azonban 8,9 százalékkal esett vissza.
Az ugyancsak amerikai Bellsouth nyeresége 25 százalékkal csökkent az elmúlt negyedévben, s kísértetiesen hasonló forgalomcsökkenésről számolt be.
A Nokia éves szinten ugyan megduplázta nyereségét, azonban ezt komoly leépítések árán ért el.
A cég eladásai ugyanakkor sem az elemzői, sem a saját várakozásokat nem érték el.
Bár az első negyedévtől a Motorola sem vár sokat, a cég szerint a második negyedévtől lassú fellendülés kezdődhet.
A nagy európai szolgáltatók, a Deutsche Telekom, a France Télécom és a Vivendi még valószínűleg sokáig nyögi a "90-es évek boomja idején tanúsított mohósága árát.
(Napi Gazdaság: Zsugorodó távközlési cégek, január 27.)
*A Royal KPN NV távközlési cég visszaköveteli a holland kormánytól a 2000-ben az UMTS-engedélyért fizetett összeg százmillió eurós áfáját.
A cég más szolgáltatókkal karöltve hasonló akcióra készül Németországban.
A KPN mellett még négy másik cég szerzett harmadik generációs engedélyt, köztük a Vodafone Plc. leányvállalata.
Az igény teljesítésétől ugyanakkor a holland kormányzat elzárkózik.
A KPN tavaly több mint 20 milliárd eurót írt le a mobilvagyon értékéből. Ennek nagy részét az UMTS-koncessziók ára tette ki.
A KPN a legtöbbet, mintegy 8,4 milliárd eurót Németországban fizette az engedélyekért.
Itt a kezdeményezésben más támogatói is vannak, ugyanis az ötlet felmerült már két másik németországi koncessziótulajdonosnál, a Deutsche Telekomnál és a Quamnál is.
(Napi Gazdaság: A mobilszolgáltatók visszakövetelik az UMTS-engedélyek áfáját, január 27.)
*Bennfentes kereskedés gyanúja merült fel Jean-Marie Messier korábbi Vivendi-főnök és négy másik magas beosztású alkalmazott ellen.
Az érintettek 2001 decemberében ugyanazon a napon hívták le a Vivendire vonatkozó részvényopcióját, amely egy héttel megelőzte a társaság saját részvényeinek nagy mennyiségű eladását.
A cég jelenlegi vezetése az ügy kivizsgálására bizottságot hozott létre, amelynek során megállapították, hogy az érintettek nem tettek szert nyereségre az opció lehívásából.
(Világgazdaság: Vivendi: bennfentes kereskedés, január 27.)
*A Matáv is részt vesz a Zsámbéki-medence fejlesztését célzó Talentis-programban a helyi önkormányzatok számára szélessávú internet-kapcsolat kiépítésével.
Az együttműködésről szóló szerződést kedden írták alá a Matáv, a Talentis Programiroda Kht. és a Zsámbéki-medence Térségfejlesztő Kht. képviselői.
(Világgazdaság: A Matáv is beszáll a Talentis programba, november 19.)
*Szakértők szerint a parlament előtt lévő, új hírközlési törvény fogyasztóközpontú, hiszen a jogszabály életbe lépésétől kezdve szabadon választhatnak szolgáltatót a felhasználók, megvalósul a számhordozhatóság, olcsóbb lesz az internetezés, a mobil-használat, s talán a kábeltévés piacon is megindul az igazi verseny.
A hírközlésben jövőre külön képviselője lesz a fogyasztói jogoknak, és megerősödik az új jogokkal és intézkedési körrel felruházott szakmai hivatal.
Ugyanakkor azt még senki nem tudja megmondani, hogy mi lesz a dolga az eddigi Hírközlési Felügyeletet felváltó Nemzeti Hírközlési Hatóságnak.
A számhordozhatósággal kapcsolatban a cikk szerzője megjegyzi: a törvény készítésekor nem volt nemzetközi tapasztalat arra vonatkozólag, hogy mekkora lehet majd valójában az érdeklődés az új szolgáltatás iránt.
Azt mindenesetre tudni lehet, hogy a Pannon tulajdonosánál, a norvég Telenornál alig néhány ezren választották ezt a lehetőséget, s a vezetékes szolgáltatók ügyfeleinél még kisebb az érdeklődés.
A január 1-jén hatályba lépő törvény nyomán Magyarországon is az európai normának megfelelő szintre csökkennek az összekapcsolási díjak.
Piaci várakozások szerint a törvény hatására a Matáv valódi versenytársává léphet elő az Invitel vagy a HTCC, de kérdés az is, hogy az Antenna Hungária leendő tulajdonosa mennyire találja majd vonzónak a hazai távközlési piacot.
Ugyancsak jeles szereplője a hazai piacnak a GTS-Datanet.
Az eTel főként az adatátvitel terén fejleszt, s a társaság nem tör lakossági telefon-szolgáltatási babérokra.
A PanTel stabil pénzügyi háttérrel rendelkezik, a társaság bizonyos szolgáltatóknál 30 százalékkal olcsóbb telefonálást biztosít.
(Népszava: Új hírközlési törvény: olcsóbb internet, számhordozhatóság, november 19.)
*Az európai normáknak megfelelő piaci környezet védelmében fordultak petícióval az országgyűlési képviselőkhöz az ingyenes Internet-szolgáltatók nyilatkozatának aláírói és a NETÉRT.
A szolgáltatók félelmei szerint a törvény elfogadása után a Matáv a jelenlegi duplájára emelheti a hálózati díjakat.
Az ingyenes szolgáltatók üdvözlik az IHM nyilatkozatát, mely szerint a díjmegosztás számukra nélkülözhetetlen intézménye fennmarad, ám ez szerintük még nem jelent garanciát arra, hogy kiszolgáltatottságuk megszűnik.
(Metro: Európai törvényt akarnak a netezők, november 19.)
*Szeptember végén növekedett a bekapcsolt vezetékes fővonalak száma, s elérte a 3 611 550-et - derül ki a HíF adataiból.
Az emelkedés csekélynek mondható, ráadásul a HíF piacelemzői szerint a növekedés a bevételt nem hozó, ún. szolgálati és teszt fővonalak számának emelkedéséből adódik.
2003 szeptemberében egy fővonalról átlagosan közel azonos ideig, de gyakrabban telefonáltak, mint az előző hónapban.
A háztartások telefonellátása nem változott az egy hónappal korábbihoz képest, azaz 72 százalék maradt.
(Napi Gazdaság: Gyakrabban telefonálnak vezetékesről, Magyar Hírlap: Nőtt a vezetékes vonalak száma, november 19.)
*Az adatvédelmi ombudsman hivatalból indít vizsgálatot a webkamerák és a mobiltelefonok által készíthető mms-ek ügyében.
Péterfalvi Attila szerint a személyiségi jogokat sérti, ha a webkamerák és a telefonok által készített képeket az érintettek tudta nélkül felteszik a világhálóra.
A vizsgálat célja az is, hogy felhívja a figyelmet erre a jelenségre.
Németországban már beterjesztettek egy jogszabály-tervezetet, mely szerint szigorúan büntetni kellene az ilyen jellegű képek közzétételét.
(Népszabadság: Vizsgálat az mms-ek ügyében, november 19.)
*Az Antenna Hungária igazgatósága legalább 5, legfeljebb 10 természetes személy tagból állna - derül ki a társaság tegnap közzétett, december 4-re szóló közgyűlési előterjesztéséből.
(Világgazdaság: AH: tízre nőhet az igazgatósági tagok száma, november 19.)
*9 milliárd forintos beruházással országos lefedettségű távközlési hálózatot hozott létre az MVM Rt. A vállalat így már nem csak a villamosenergia-rendszer távközlési igényeit tudja kielégíteni, de a rendszer alkalmas távközlési szolgáltatók és nagyfogyasztók számára telekommunikációs szolgáltatások végzésére is.
(Metro: Villamos művek: a távközlési forrása, november 19.)
*Tomecskó Tamás, a Magyar Posta Rt. szóvivőjének tájékoztatása szerint a társaság új szolgáltatások bevezetésével és további logisztikai beruházásokkal készül a teljes piacnyitásra.
A parlament által a héten elfogadott törvény szerint 2004-től a Magyar Postának is uniós színvonalú szolgáltatásokat kell nyújtania, 2009. január 1-jéig pedig fel kell készülnie a liberalizációra.
Kovács Kálmán informatikai és hírközlési miniszter nyár végén úgy nyilatkozott, hogy a Magyar Posta Rt. privatizációja elképzelhető tőkebevonással, illetve részvényeladással is.
(Világgazdaság: Piacnyitásra készül a Magyar Posta, november 19.)
*Az LNX Hálózatintegrációs Rt.-vel közösen nyert az IHM pályázatán a Synergon Rt.: a 4,5 milliárd forint értékű beruházás keretében a nyerteseknek 7300 hálózati végpontot kell kialakítaniuk. A teljesítés határideje 2005. szeptembere.
(Világgazdaság: Pályázatot nyert a Synergon, november 19.)
*A múlt hét közepén rendezték meg Balatonaligán az eMagyarország konferenciát.
Fodor István, az Ericsson Magyarország elnöke elmondta: az információs társadalom létezik Magyarországon, ez azonban nem egy elérni kívánt állapotot, hanem folyamatos fejlődést jelent.
(Metro: Van Magyarországon infotársadalom, november 19.)
*Kürti Sándor, az OIVSZ alelnöke szerint a csatlakozás után a fő kérdés az lesz, hogy hazánk milyen hozzáadott értékkel tud megjelenni az unió piacán.
Magyarországon komoly IT-fejlesztő központok működnek a Nokiánál, a GE-nél, illetve az Ericssonnál.
Kürti szerint a fejlesztések eredményei a multik eredményeiben mutatkoznak meg.
(Metro: A hozzáadott érték jelentheti a jövőt, november 19.)
*Az Euronet Rt., az IBM és a Genesys Telecommunications Inc. Kulcsrakész Contact Center néven közös termékcsomaggal jelent meg.
A magyar cégek egy csomagban, jelentős kedvezménnyel juthatnak komplex hardvert, szoftvert, rendszerintegrációt és finanszírozási lehetőséget is magában foglaló megoldáshoz.
(Napi Gazdaság: Euronet-IBM-Genesys együttműködés, november 19.)
*Magyarság az információs társadalomban címmel rendeztek konferenciát Nagyváradon.
Kovács Kálmán informatikai és hírközlési miniszter szerint az információs társadalom adta lehetőségek a határon túl és a szórványmagyarság számára is esély adnak egyfajta új integrációra.
A cél érdekében közvetlen kapcsolatot alakítanak ki az egyes szervezetek és a magyar kormányszervek között.
(Metro: eMagyarság itthon és a határon túl, november 19.)
*A Jelenkutató Intézet Pécsett végzett felmérésének eredményei szerint a 18 éves és idősebb internetezők 88 százaléka olyan háztartásban él, ahol már van kiépített végpont.
Magyarországon a felnőtt korú lakosság 12 százaléka használja az internetet.
(Metro: A lakásból vezet az út a világhálóra, november 19.)
*A KPMG magyarországi irodája nyitni kíván a hazai középvállalatok felé, s ezzel párhuzamosan megerősíti pozícióját a tanácsadási piacon is.
Várnai Éva, a KPMG távközlési tanácsadási részlegének vezetője az új hírközlési törvény előkészítésére kiírt projektben vállalt KPMG-részvételt értékelve elmondta: az államigazgatás takarékos működését szolgálta, hogy a törvény-előkészítésben külső tanácsadó cég munkáját vette igénybe a szaktárca.
(Világgazdaság: Közepes cégek felé nyit a KPMG, november 19.)
*A brit Vodafone Group Plc. a jelek szerint meggyőzte a befektetőket, hogy az utóbbi években a felvásárlásokra költött óriási összegek nem kidobott pénzek, hisz a vállalat pénztermelő képessége erősödött, adóssága rohamléptékben csökkent.
A mobilcég az első félévre a várakozásoknál valamelyest jobb árbevételt és EBITDA-t jelentett: előbbi 13, utóbbi 19 százalékkal emelkedett.
(Napi Gazdaság: Örömhírek a Vodafone befektetőinek, Magyar hírlap: A nap száma - 6,62, Magyar Nemzet: A brit Vodafone..., november 19.)
*Kábeltévék programjának továbbításával bővíti mobiltelefonos szolgáltatását csütörtöktől az amerikai Sprint Corp.
A MobiTv névre keresztelt szolgáltatás havi 9,989 dollárjába kerül majd az előfizetőknek.
(Metro: Kábeltévés adást kínál a mobilcég, november 19.)
*Kínában egy év alatt megháromszorozódott a széles sávú kapcsolatok száma.
Az ázsiai országban jelenleg közel 10 millióan rendelkeznek gyors internet-hozzáféréssel.
(Metro: Minden századik kínai a széles sávon, november 19.)
*A Matáv és az Avaya Magyarország megállapodást kötött komplex távközlési és informatikai megoldások szállítására harmadik fél számára.
(Világgazdaság: Matáv-Avaya együttműködés, Magyar nemzet: A Matáv Rt. és az Avaya Magyarország, Magyar Hírlap: A Matáv és az Avaya Magyarország, november 21.)
*Elhárulhatnak az akadályok a további fejlesztések elől az évi több tízmilliárdos bevételt generáló hazai kábeltévés piacon, ha a parlament hétfőn enyhíti a törvényi korlátozást.
A kábelszolgáltatók ugyan általában kedvezően ítélik meg a korlátozás enyhítését, abban már megoszlanak a vélemények, hogy ez milyen hatással lesz a piacra.
A UPC Magyarország Kft. elsősorban a távközlési piacon számít a verseny erősödésére.
Hagymásy András kommunikációs igazgató szerint a mennyiségi korlátozás csökkentésével már akkora célközönség válik elérhetővé, hogy a kábelszolgáltatóknak is megéri majd belépni a hang- és adathívások piacára.
Rajki Annamária, a MatávKábelTv Kft. marketingigazgatója nem számít drasztikus változásokra, inkább piaci konszolidációt vár, s a kábelszolgáltatók számának csökkenését tartja valószínűnek.
(Világgazdaság: Megújulás várható a kábelpiacon, november 21.)
*A Matáv adatai szerint 485 ezerszer próbálkoztak, mégis csupán 109 ezer esetben jártak sikerrel azok a fiatalok, akik a Magyar Gyermek- és Ifjúsági Telefonos Lelkisegély-szolgálatok Országos Szövetsége számait tárcsázták tavaly.
A szervezet 18 városban működtet telefonvonalat, 06-80-as számaikat azonban nem mindig lehet mobiltelefonról elérni.
(Magyar Hírlap: Telefonos életmentők bajban, november 21.)
*November 24-én díjátadással egybekötött gálakoncerten veheti át a hazai zenei élet két kiválósága a Magyar Klasszikus Díjat és a Magyar Jazz Díjat.
Az első körben a Gramofon c. zenei szaklap kritikusai válogatnak, majd az általuk javasolt listát elküldik a cannes-i Midem Classical Awards zsűrijének.
A 2001-ben indult zenei program elsődleges célja, hogy közvetítse a hazai klasszikus zene és a jazz értékeit.
A Gramofon kiemelt támogatói között van a Raiffeisen Bank, az Antenna Hungária, a Matáv és az NKA.
(Világgazdaság: Magyar díjak Midem-mintára, november 21.)
*Az EU előírásaival összhangban 2004. januárjától Magyarországon is lehetővé válik a számhordozhatóság - olvasható a Matáv közleményében.
Az átállásra idén novembertől kerül sor, mely azt jelenti, hogy egy előre kijelölt napon, az éjszakai órákban a telefon-szolgáltatásban egyes területeken fennakadás várható.
A közlemény tartalmazza a rákospalotai, lágymányosi, valamint a pesterzsébeti ellátási területen várható szolgáltatás-kiesések időpontját.
(Magyar Nemzet, Népszava: A Matáv, Magyarország vezető távközlési szolgáltatójának közleménye, november 21.)
*A Zsámbéki-medencében Talentis néven zajló infokommunikációs fejlesztésekben a jövőben a Matáv is részt vesz.
(Budapesti nap: Matáv-Talentis együttműködés, november 21.)
*A Westel ügyfelei december 6-tól mms képes telefonjaikkal az üzenetet hagyományos képeslapként küldhetik el belföldi postai címre.
Az új szolgáltatás révén az országban bárkinek küldhető mms, a képet és a szöveget csupán meg kell címezni, s egy központi számra kell elküldeni.
(Napi Gazdaság: Képeslapot hoz a Mikulás, Világgazdaság: MMS-fotó képeslapon, Népszava: Mikulás napi mobilkép; MMS Képeslap-szolgáltatás, Népszabadság: MMS Képeslap-szolgáltatás, november 21.)
*Angol nyelvű kötet jelent meg az MTA Filozófiai Kutatóintézete és a Westel Rt. kutatássorozatának keretében.
(Budapesti Nap: Mobildemokrácia, november 21.)
*Mind több pletyka terjeng a 77 százalékban Wallis-tulajdonban lévő Elender és a 74 százalékban állami tulajdonú Antenna Hungária esetleges egyesüléséről.
Az ÁPV Rt. néhány hete az eredetileg tervezett időpont helyett 2004 első felére halasztotta az Antenna Hungária privatizációját.
A Vodafone-nak a tavalyi 30 helyett már csak 12,1 százalékát birtokló, az első kilenc hónapban 19 milliárd forintos árbevétel mellett 289 millió forintos nettó eredményt produkáló AH két legnagyobb részvényese az ÁPV Rt. (73,7 százalék) és a Forrás Rt. (10 százalék).
A műsorszórási tevékenység csak kevéssé bővülhet, ezért a cég a távközlés felé fordul.
Piaci pletykák szerint az AH megvenné az Elendert, vagy az Elender tulajdonosai szeretnék eladni az AH-nak a céget.
Kóka János, az Elender vezérigazgatója elismerte, hogy a cég tulajdonosai több potenciális hazai és külföldi vevővel tárgyalnak, de üzleti titokra hivatkozva többet nem kívánt elárulni.
A tavaly alig 200 millió forintos saját tőkéjű internet-szolgáltató, mely a Matáv mögött a második a piacon, több száz millió forintos tulajdonosi hitelből finanszírozzák a tulajdonosok.
(Napi Gazdaság: A Wallis-családhoz közeledik az Antenna?, november 21.)
*Magyarország a 36. helyen áll az információs és távközlési technológia világranglistáján - derül ki a Nemzetközi Távközlési Unió jelentéséből.
A szervezet a világ 178 országára kiterjedő felmérésben a digitális hozzáférési indexet állapította meg annak alapján, hogy az egyes országokban hány vezetékes és mobiltelefon jut száz lakosra, mekkorák az internethez való hozzáférés költségei, milyen gyorsaságú internet-kapcsolat áll a felhasználók rendelkezésére, illetve, hogy milyen az internet elterjedtsége.
Az első helyen Svédország végzett, melyet Dánia és Izland követ az ITU listáján.
Magyarország a régió országai közül a negyedik helyen áll: a listán hazánkat megelőzi Szlovénia, Észtország és Csehország is.
(Magyar Hírlap: Magyarország a 36. az IT-világranglistán, november 21.)
*Szűkítené a Sulinet Expressz program adókedvezményt adó termékkörét januártól a kormányzat, így jövőre nehezebb lesz igénybe venni a legfeljebb 60 ezer forintos adócsökkentést.
Az ezt célzó módosító indítványt a költségvetési bizottság nyújtotta be a 2004-es büdzsé tervezetéhez.
A szűkszavú javaslat szerint jövőre 2,35 milliárd forinttal emelkedne az szja-bevétel a sulinetes szja-kedvezmény részleges megvonásával.
(Világgazdaság: Kevesebb termék a Sulinetben, november 21.)
*A csökkent munkaképességűvé vált emberek 65 százaléka a termelő szférában dolgozik, legtöbbjük havi 65-70 ezer forintot kap munkájáért.
35 százalékuk a szolgáltatói szférában dolgozik, olyan területeken, mint az informatika vagy a telekommunikáció.
A több mint 800 ezer magyarországi megváltozott munkaképességű ember közül alig 100 ezer főt foglalkoztatnak.
A munkanélküliek foglalkoztatására a távmunka jelenthetne megoldást, de jelenleg alig több mint 2-3 százalékuk dolgozik otthon - mondta Holler Lajos, a Megváltozott Munkaképességűeket Foglalkoztatók Országos Szövetségének elnöke.
(Magyar Hírlap: A távmunka lenne a megoldás, november 21.)
*Az IHM pályázatot írt ki a nyilvános, közösségi internet-hozzáférési helyek fejlesztésére, újak létrehozására.
A Magyar Teleház Szövetség nyílt levélben fordult Kovács Kálmán miniszterhez, mert elfogadhatatlannak tartja a pályázati kiírást.
Szakál Tibor társelnök elmondta: azt kifogásolják, hogy míg például az egyházi intézmények, könyvtárak, önkormányzatok, szakkórházak, szanatóriumok, idősotthonok és alapítványok pályázhatnak, a civil társadalom meghatározó részét alkotó egyesületek nem vehetnek részt a programban.
Az IHM részéről túlzottnak ítélték a teleház szövetség felhívását.
(Népszabadság: eMagyarország: tiltakozó civilek, november 21.)
*A Postabank egymilliárd forintos nyereséggel zárta az év első kilenc hónapját, szemben a korábban várt 500 milliós veszteséggel.
A bank október elején eladta a HTCC távközlési cégben fennmaradt 20 százalékos tulajdoni részét és a HTCC kötvényeit egy intézményi befektetőkből álló konzorcium vásárolta meg.
A befektetők közül csak a Deutsche Banknak volt eddig magyar távközlési papírja.
(Világgazdaság: Ismét nyereséges a Postabank, Napi Gazdaság: Nyereségbe fordul a Postabank, Magyar Hírlap: Milliárdos nyereség a Postabanknál, november 21.)
*Újabb többmilliárdos híradástechnikai tendert ír ki decemberben vagy januárban a honvédelmi tárca.
Zámbori Mihály, a tárca védelemgazdasági helyettes államtitkárának tájékoztatása szerint a következő 10 évben 100-140 milliárd forintot kívánnak híradás-technikai fejlesztésre fordítani.
(Világgazdaság: Újabb katonai híradós tender január-februárban, Napi Gazdaság: Átalakuló beszerzések a honvédelmi tárcánál, november 21.)
*Négy hónapon belül megkezdi Győrben a japán Shin-Etsu Polymer a mobiltelefon-billentyűzetek gyártását.
A cég első lépésben 1,3 milliárd forintot fektet be Magyarországon.
A japán cég nem az első billentyűzet-gyártó Magyarországon: a Sunarrow Ltd.
Komáromban létesített üzemet: a 2 milliárdos költséggel létrehozott termelőbázis felépítéséről legnagyobb vevője, a Nokia kérésére döntött a cég.
(Világgazdaság: Márciustól termel Győrben a Shin-Etsu, november 21.)
*A február 8-ig látogatható Mednyánszky-életműkiállításon mintegy 500 kép tekinthető meg a Magyar Nemzeti Galériában.
Az intézmény 1995 óta fő támogatóiként a Pannon GSM segíti, mely minden évben jelentős összegeket juttat a galériának.
(Világgazdaság: Az egyesített Mednyánszky, november 21.)
*A Pannon GSM Rt. tájékoztatja ügyfeleit, hogy a számlás és kártyás szolgáltatásokra vonatkozó Általános szerződési feltételek 1. sz. mellékletét képező Díjszabások december 6-tól - a közleményben foglaltak szerint - módosulnak.
(Magyar Nemzet: Közlemény, november 21.)
*Az EU tegnapi döntése szerint külön ügynökséget hoznak létre az európai telekommunikációs hálózatok biztonságának védelmére.
(Budapesti Nap: Internetügynökség, november 21.)
A számítógéptől az információs társadalomig címmel tart Havass Miklós, a Számalk Rt. elnöke előadást a Mindentudás Egyetemén 2003. november 24-én, hétfőn.
(Budapesti Nap: Mindentudás Egyeteme, november 21.)
Nádasdy Ádám nyelvész tartotta a Mindentudás Egyetemének legutóbbi előadását.
(Magyar Hírlap: A nyelv önkényes kód, november 21.)
*Február 1-jétől változnak a Matáv tarifái, és új díjcsomagok is megjelennek a kínálatban, amelyekben a havidíj akár több mint fele lebeszélhető.
A Matáv 2003-ban éves szinten törvényben meghatározott módon átlagosan 2%-kal emelheti hatósági telefondíjait.
Változik az egyes országok nemzetközi díjzóna-besorolása: 28 ország vezetékes, illetve mobil hívásának díja jelentősen csökken.
A belföldi távolsági hívások percdíja a Matáv hálózatán kívül végződő hívásoknál nem változik.
A mobil irányokba bonyolított hívások és a nemzetközi zónák percdíjai szintén a régiek maradnak.
(Budapesti Nap: Külföldet olcsóbb hívni, február 1.)
*A Wallis Ingatlan Rt.-hez tartozó Trammel Crow Wallis Rt. az év elején üzemeltetői szerződést kötött a Budapesti Kommunikációs Főiskolával.
A társaság outsourcing-befektetései közé tartozik az Első Pesti Telefontársaság Rt. 6 ezer négyzetméteres, valamint a Matáv Rt. közel 750 ezer nm-es ingatlanegyüttesének üzemeltetése is.
(Napi Gazdaság: Újabb megbízást kapott a Trammel Crow, február 3.)
*Pataki Dániel, az IHM helyettes államtitkára közölte: a jövőben radikálisan csökkenteni kívánja a tárca az internet-szolgáltatók, valamint a kábeltévés társaságok befizetési kötelezettségeit az egyetemes távközlési alapba.
Mivel még a jelenlegi szabályok érvényesek, február 28-ig a távközlési piac valamennyi érintett szereplőjének be kell fizetnie az alapba bevételének bizonyos százalékát.
A többek között az eTelt, a Pantelt, a UPC-t tömörítő Alternatív Távközlési Szolgáltatók Egyesülete (ATSZE) ugyanakkor már elkészítette alkotmánybírósági beadványát, s további jogi lépéseket fontolgat.
Az ATSZE pénteki nyilatkozata szerint a néhány napja kihirdetett kormányrendelet tovább gazdagítja az ellenérdekelt Matávot.
(Világgazdaság: Az AB-hez fordulnak az alternatívok, Napi Gazdaság: Májusban kész az új hírközlési törvény, február 3., Magyar Hírlap: Alkotmánybírósághoz fordulnak az alternatív távközlési szolgáltatók, Népszabadság: Távközlési alap: enged a tárca, Magyar Nemzet: Változások a hírközlésben, február 1.)
*A Pannon GSM Rt. hétfőtől másképp számlázza előfizetéses, számlás ügyfelei nagy részének az sms-eket.
A változásokról Király István, a társaság vezérigazgató-helyettese elmondta: a jövőben a Pannon GSM-nél az első 20 üzenet helyett a második 20 üzenet lesz ingyenes.
(Magyar Hírlap: Olcsóbb és drágább a pannonos SMS, február 1.)
*A Vodafone Magyarország hétfőtől új multimédiás szolgáltatáscsomagot vezet be Vodafone live! márkanéven.
A szolgáltatás külföldön sikerrel debütált: a tavaly október végén 8 nyugat-európai országban megindított szolgáltatásra december végéig 380 ezren fizettek elő.
Vitai Attila, a magyarországi Vodafone vezérigazgatója elmondta: a Vodafone Live! olyan áttörést jelent, amelytől komoly üzleti sikert vár a vállalat.
(Mai Lap: Indul a Vodafone live!
Áttörés a mobilpiacon, február 1.)
*Húsz kínai cég 23 millió darab mobiltelefon-készüléket gyártott tavaly, míg az azt megelőző évben ennek csupán felét állították elő.
Kínában a Motorola 25 százalékos piaci szelettel piacvezetőnek számít, ezután következnek a hazai gyártók 21 százalékos részesedéssel, majd a Nokia következik 18 százalékos szelettel.
Egy évvel ezelőtt az erőviszonyok úgy festettek, hogy a Motorola 32 százalékkal állt az élen, a Nokia 30 százalékkal követte, míg a kínai gyártók összesen 5 százalékot mondhattak magukénak a piacból.
(Népszabadság: A nulláról indulni, február 3.)
*Szakértők szerint átfogó, a kábeltévés piac egészét érintő szabályozással megálljt lehetne parancsolni a szolgáltatók áremelési és egyoldalú szerződésmódosítási törekvéseinek.
A piacot, valamint a szolgáltatók magatartását elemző tanulmányt a GVH februárra ígéri.
Tavalyelőtt 6, tavaly pedig 13 társaság ellen indult eljárás, a tavalyi vizsgálatok közül hat még folyamatban van.
Csáky Katalin, a GVH Infokommunikációs Irodájának vizsgálója elmondta: a tavalyról áthúzódó ügyekben a négy nagy piaci szereplő, a UPC, a MatávkábelTv, az Egyesült Magyar Kábeltévé és a FiberNet is érintett.
(Magyar Hírlap: Árkorlátozást javasol majd a hatóság?, február 1.)
*A GTS-Datanet Kft. 6,8 milliárd forintos árbevétel mellett közel 1 milliárdos nyereséggel zárta a tavalyi esztendőt.
A társaság várhatóan már februárban megindítja hagyományos hangátviteli szolgáltatását, amellyel először az üzleti ügyfeleket célozza meg.
Az anyavállalat jóváhagyásával a társaság megkezdheti a 3,5 Ghz-es frekvenciatartományban egy vezeték nélküli országos távközlési hálózat kiépítését.
(Világgazdaság: A GTS-Datanet Kft., február 3.)
*Amióta léteznek informatikai rendszerek, azóta próbálják feltörni őket - olvasható Dévényi Istvánnak a számítógépes rendszerek hackeléseivel, a hackelés történetével foglalkozó írásában.
Az első rendszerfeltörő John T. Draper volt, aki 1972-ben rájött, hogy egy 2600 hertzen megszólaló síp belépteti a telefontársaság rendszerébe, s így ingyen bonyolíthat távolsági hívásokat.
A férfi 1981-ben átállította az AT&T óráit és számlázási szorzóit, így csúcsidőben éjszakai tarifáért telefonálhatott.
(Magyar Nemzet: Zombi kontra szoftverrobot, február 1.)
*A kormány és az IHM tervei szerint 2004-re 2004 db eMagyarország-pontot, internetes terminált és közösségi hozzáférési helyet alakítanak ki azért, hogy az uniós csatlakozással kapcsolatos információkat minél szélesebb körben elterjesszék.
(Metro: Az internet terén sereghajtók leszünk, február 3.)
*Az elmúlt két évben 58 százalékról 73 százalékra emelkedett a kisvállalatok körében az intenet-használat elterjedtsége.
Egyes becslések szerint a vállalati internetes piac nagysága tavaly elérte a 8,5 milliárd forintot.
(Metro: Nőtt a vállalati internet-használat, február 3.)
*Az ÁPV Rt. 9 milliárd forintra emelte a Forrás Rt. alaptőkéjét, amelynek révén a társaság saját tőkéje 15,678 milliárd forintra nőtt - jelentette be Vági Márton, az ÁPV Rt. vezérigazgató-helyettese a társaság pénteki sajtótájékoztatóján.
Patonai József, a Forrás Rt. elnök-vezérigazgatója elmondta: a cég 2,8 milliárd forintos saját tőkéje az apport első ütemét követően 6,15, most, a második ütemben pedig 6,7 milliárd forinttal nőtt.
Az apportálás második ütemébe bekerült az Antenna Hungária, a Richter Gedeon és a Tokaj Kereskedőház részvényeinek egy része is.
(Világgazdaság: Forrás: kisebb a tőke, változott a portfolió, február 3., Népszava: Kialakították a Forrás Rt. portfolióját, Magyar Nemzet: Forrás: újabb tőkeapport, február 1.)
Évről éve dinamikusan növekszik a működőtőke-kivitel Magyarországon.
A tőkekivitelt az állam is preferálja, a jövőben koncepciót dolgoz ki a kormányzat a támogatásra.
A nagyobb hazai cégek - többek között Mol, Matáv, Danubius és OTP - külföldi terjeszkedése mögött elsősorban az áll, hogy kinőtték a hazai piacot, Magyarországon már nem tudnak dinamikusan tovább fejlődni, versenypozícióik erősítése, a megfelelő méretgazdaságosság kialakítása viszont megköveteli a növekedést.
(Cégvezetés: Magyarok külföldön, 2003/1)
*Januártól a Matáv átlagosan 1,6 százalékkal emeli a hatósági áras tarifáit.
Tíz százalékkal nőnek a kábeltelevíziós szolgáltatások.
(Világgazdaság: Áremelésekkel indul az év, Népszava: Élelmiszerek, szolgáltatások: ármelkedési előrejelzés, Mai Lap: 2004: Terhek alatt nyög az ország, december 30.)
*Nagy-Britannia második legnagyobb vezetékes távközlési szoláltatójává akar válni a Tele 2 svéd alternatív telefoncég - jelentette ki a társaság vezérigazgatója, Lars Johan Jarnheimer.
A vállalat vezetője elmondta: a szigetországi megjelenést követően három éven belül elképzelhetőnek tartja, hogy nullszaldóssá váljon a Tele 2 helyi érdekeltsége.
Az alternatív telefoncég legnagyobb előnye, hogy tarifái 70-81 százalékkal alacsonyabbak, mint a vezető angol távközlési társaságé, a British Telecommunicationé.
Az alternatív távközlési cég arra készül, hogy jövő májustól egyéni ügyfeleknek helyi, távolsági és internetszotgáltatást nyújtson Magyarországon is.
A társaság piacra lépését követően az előfizető továbbra is a korábbi szolgáltatójával áll majd közvetlen kapcsolatban, amelynek hálózatát bérli majd a Tele 2.
Bár a svéd cég még nem kért szolgáltatói engedélyt a Hírközlési Felügyelettől, ez irányú szándékát már kinyilvánította.
(Világgazdaság: Agresszívan terjeszkedik a Tele 2, december 30.)
*A karácsonyi ünnepek alatt minden korábbinál több alkalommal keresték fel a Westel 777mobil wapportálját.
A 777mobil egy év alatt - a 2002-es karácsonyi ünnepek adataival összevetve - megháromszorozta forgalmát, így a portált ma már annyian böngészik naponta, mint egy országos napilapot.
(Napi Gazdaság: Látogatási rekord a 777 mobilon, december 30.)
*A Westel Rt. közleményében a havidíjas Egyenlítő díjcsomagokban január 1-jétől érvényesített tarifakedvezményekről tájékoztat.
(Népszabadság, Népszava: A Westel Mobil Távközlési Részvénytársaság közleménye, december 30.)
*Csak Litvániából kezdeményeznek kevesebb külföldi telefonhívást egy főre vetítve, mint Magyarországról, ami részben nyilván a magas hazai tarifák következménye, de egyúttal erősen megkérdőjelezi azt az önmagunkról alkotott képet, hogy nyitott nemzet vagyunk.
Különösen, ha azt is figyelembe vesszük, hogy Magyarország esetében magasabb lehet a hívásokon belül a határon túli rokonokkal való kapcsolattartás aránya, mint sok más ország esetében.
(Világgazdaság: A huszonötök számokban - 125, december 30.)
*Több tucat esetben kértek tanácsot a szakombudsmantól az adatvédelmi felelősök kinevezése kapcsán az elmúlt hónapokban.
Minderről Péterfalvi Attila adatvédelmi biztos számolt be tegnap.
Az ombudsman még szeptember elején beszélt arról, hogy a jövő évtől belső adatvédelmi felelőst köteles kinevezni vagy megbízni, illetve adatvédelmi szabályzatot készíteni számos adatkezelő és -feldolgozó.
Január 1-jétől az országos hatósági, munkaügyi, vagy bűnügyi adatállományt kezelőnél és feldolgozónál, valamennyi pénzügyi szervezetnél, távközlési és közüzemi szolgáltatónál kötelező lesz adatvédelmi felelőst kinevezni.
(Népszabadság: Adatvédelmi felelősök, december 30.)
*Aki még az idén Sulinet Expressz akciós terméket vásárol, az jövő év eleji személyi jövedelemadó-bevallásában hatvanezer forintig visszaigényelheti a vásárlás összegét.
A Sulinet Expressz kínálta lehetőséggel pedagógusok, oktatók, felnőttképzésben résztvevők, jövedelemmel rendelkező egyetemi, főiskolai hallgatók, általános, illetve középiskolás diákot, vagy első, nappali alapképzésben részesülő hallgatót nevelő szülők élhetnek.
(Budapesti Nap: Holnap még elcsíphető a Sulinet Expressz, december 30.)
*Az idén egymilliárd forintot különített el a munkaügyi tárca a távmunkás foglalkoztatás népszerűsítésére.
Pályázat útján jutottak a cégvezetők jelentős anyagi forráshoz, amellyel a tárca nem titkolt célja a hátrányos helyzetű munkavállalók foglalkoztatása, visszahelyezése a munkaerőpiacra, valamint az újszerű, atipikus foglalkoztatási forma, a távmunka népszerűsítése volt.
(Népszava: A távmunka sikere a szervezésen múlik, december 30.)
*A technológiai fejlődésből adódó elektromos környezeti terhelés az elmúlt negyven évben a háromszázszorosára nőtt.
Most folynak azok a kutatások, amelyek kideríthetik, milyen hatással vannak a háztartási berendezések által keltett elektromágneses terek az emberre.
Thuróczy György, az Országos Sugárbiológiai és Sugár-egészségügyi Kutatóintézet nem ionizáló sugárzások főosztályának vezetője elmondta, az elektromágneses terhelés nem raktározódik.
Ez a gyakorlatban azt jelenti, hogy például a mobiltelefon esetében javasolt a készülék kihangosítóval történő használata, így ugyanis legalább harmincszor kisebb a terhelés Az elektromágneses terhelés csak addig hat, amíg a sugárzás fennáll, vagyis nem raktározódik, mint egy toxikus anyag.
Ha kikapcsoljuk az elektromos berendezéseinket, akkor a terhelés azonnal megszűnik (Magyar Nemzet: Negyedik dimenziós szemét, december 30.)
*A norvég Telenor 100 százalékos tulajdonosává vált a dán Sonofon mobilszolgáltatónak.
A kisebbségi 46,5 százalék tulajdonrészért 3,050 millió dán koronának megfelelő összeget fizet készpénzben a portfóliójában a magyar Pannon GSM-et is birtokló távközlési cég.
(Világgazdaság: A Telenor megvette a dán Sonofont, december 30.)
*Az Origo év végi összesítése szerint a Vizsla keresőprogramban leírt leggyakoribb keresőszó a "szex" volt.
Idén több tízmillió keresés érkezett a Vizslába, számuk jóval meghaladta a tavalyit.
(Napi Gazdaság: A szexre kerestek rá a leggyakrabban 2003-ban, december 30.)
*A lap egy szigetszentmiklósi olvasója az Invitel számlázai módszereit veszi górcső alá.
Tájékoztatása szerint az Invitel kiszámlázott munkahelyre olyan hét végi internetezést, amikor bizonyíthatóan senki nem volt az irodában.
Ugyanennél a szolgáltatónál fordult elő, hogy olyan számra irányuló hívást számláztak ki, amellyel az előfizetőnek semmi kapcsolata nincs.
Reklamáció után pedig mindkét esetben azt írták, hogy megvizsgálták a számlázórendszert, és mindent rendben találtak, tehát az ügyfél fizessen.
Az is Invitel-történet, hogy az ügyfél internet iránt érdeklődött, és az előzmények nélkül kiküldött, de az ügyfél által alá nem írt szerződés alapján már a következő hónapban leszámlázták az internet havidíját.
(Magyar Hírlap: Kiszolgáltatva a szolgáltatónak, december 30.)
*Az Invitel tájékoztatja ügyfeleit, hogy 2004. január 1-jétől biztosítja előfizetőinek, hogy szolgáltatási területein megtarthassák földrajzi előfizetői számukat.
(Népszabadság: Invitel, december 30.)
*A tőkepiacról szóló 2001. évi CXX. törvény 52. §-ában foglalt tájékoztatási kötelezettsége keretében az Első Pesti Telefontársaság Rt. tájékoztatja részvényeseit, hogy a társaság igazgatósága 2003. december 22-én hatályba lépett határozatával döntött az éves rendes közgyűlés összehívásáról.
(Népszava, Magyar Tőkepiac: Az Első Pesti Telefontársaság Rt. közgyűlési meghívója, december 30.)
*A német Mobilcom AG bejelentette, hogy visszaadja a távközlési felügyeletnek a korábban vásárolt harmadik generációs mobilkoncessziót.
A Mobilcom annak idején egyike volt a Németországban koncessziót vásárló hat távközlési cégnek, és a többiekhez hasonlóan 8,4 milliárd eurót fizetett ezért, amely összeg jelentős részét többségi tulajdonosa, a France Télécom állta.
Ez az összeg azonban csaknem csődbe vitte a céget, mely csak a francia távközlési szolgáltató, valamint a német kormány anyagi támogatásával tudott talpon maradni, a hálózat kiépítését pedig már képtelen volt finanszírozni A hálózat addig kiépített részét idén 20 millió euróért eladták a holland KPN-hez tartozó E-Plus Mobilfunk GmbH német mobilcégnek.
A Mobilcom közölte: a koncesszió visszaadása lehetővé teszi, hogy más operátorok hálózatát igénybe véve nyújtson harmadik generációs mobilszolgáltatásokat.
A német távközlési felügyelet egyébként ez év végétől valószínűleg mindenképpen visszavonta volna az engedélyt, mert a cég nem építette ki hálózatát.
Ez a sors vár a spanyol Telefónica Moviles és a finn Sonera által alkotott konzorciumra is, amely szintén leállította hálózatának kiépítését.
(Napi Gazdaság: Lemondott koncessziójáról a Mobilcom, december 30.9
*Jaksity György, a Budapesti Értéktőzsde elnöke szerint jövőre már eredményre vezethetnek a Budapesti Értéktőzsde és a Budapesti Árutőzsde közötti fúziós tárgyalások.
2004-ben a Tőzsdeképes Cégek Klubjából többen megjelenhetnek a BÉT-en.
A BÉT elnöke a tőzsde idei teljesítményére visszatekintve úgy látja, hogy a kedvezőtlen gazdasági környezet ellenére a tőzsde jó évet zár 2003-ban.
A piac kapitalizációja 13,5 százalékkal emelkedett, egyes termékek forgalma megtöbbszöröződött, de kedvező fejleményként említhetők a sikeres nemzetközi integrációs lépések, illetve az is, hogy hosszú ideje először több papírt vezettek be BÉT-re, mint amennyi távozott a parkettről.
Jaksity szerint kedvezőbb makrogazdasági környezetben a BUX értéke már 10 000 pont fölötti lehetne.
Tegnap mutatták be egyébként a bankárképzőben Jaksity György A Pénz természete című könyvét a pénz szerepének fejlődéséről, az azzal kapcsolatos elméletekről és gyakorlati alkalmazásukról.
A szerző a könyv megjelenése kapcsán a Mindentudás Egyetemén tartott bemutató előadását a tervek szerint a jövőben várhatóan több hasonló követi majd diákkörökben, de terveznek beszélgetést a budapesti közgazdaság-tudományi egyetemen is.
(Világgazdaság: Kedvezőtlen környezet - jó év, december 30.)
Egyes számítások szerint az elektronikus hírközlési törvény januári életbe lépésével a Matáv több tízmilliárd forint bevételtől eshet el.
A hetilap Straub Elekkel, a Matáv Rt. elnök-vezérigazgatójával közöl interjút.
Straub szerint a Matáv sikere szempontjából elsősorban az a meghatározó, hogy 1993-tól az állam privatizálta a céget.
A tulajdonosok emellett kulcsszerepet játszottak a Matáv példa nélküli fejlődésében is.
Az EHT bevezetésével járó bevételkiesés Straub elmondása szerint több helyről adódik össze: egyrészt a közeljövőben jelentős mértékben, az EU-átlag szintjére csökkennek az összekapcsolási díjak.
Jelenlegi formájában megszűnik az egyetemes szolgáltatási alap, s a korábbinál kisebb mértékben pótolják majd a szociális jelleggel nyújtott szolgáltatásokból keletkező veszteséget.
Megszűnik az internet-hozzáféréshez nyújtott 77 filléres állami támogatás.
Emellett szaporodnak a társaság elkötelezettségei: a számhordozhatóságra való felkészüléshez szükséges forrásnak csak egy kis részét kapja vissza a Matáv a költségvetéstől.
A Matáv a bevételkiesést új szolgáltatásokkal akarja ellentételezni.
A Matáv első embere közölte: a társaság határidőre felkészül, hogy elérhetővé tegye a számhordozhatóságot.
Felröppent a hír, hogy jövőre nevet változtat a Westel.
Ezzel kapcsolatban Straub megjegyezte: felmerült, hogy a Westel hogyan tudna még jobban kapcsolódni az anyacég nemzetközi mobilhálózatához.
Egyelőre még nem eldöntött kérdés az sem, hogy ehhez szükség van-e a név megváltoztatására.
(Számítástechnika: Aki bízik a győzelemben, 2003/52)
Az eredetileg tervezett 600 millióról 900 millió forintra emelte az IHM az ország üzletileg kevésbé vonzó településein a szélessávú internet-infrastruktúra kiépítésének és a szolgáltatás beindításának támogatására kiírt keretösszeget.
A támogatást elnyert 35 pályázó több mint 400 kis lélekszámú településen összesen csaknem 2 milliárd forint értékű projekt megvalósítására kap lehetőséget.
(Számítástechnika: Kistelepülések széles sávon, 2003/52)
A Matáv Üzleti Megoldások Üzletága 2003 végétől kibővíti kínálati portfolióját, a távoli elérés, az ügyfélszolgálati, a szállodai, valamint a kereskedelmi láncoknak szóló megoldásokkal.
A távközlési cég ennek érdekében számos vállalattal együttműködési megállapodást írt alá, köztük az Albacomppal, az Avayával, az IBM-mel és a Microsofttal.
(Számítástechnika: Üzleti megoldások, 2003/52)
A hetilap összeállításában olvasható, hogy 2003-ban a Sulinet program újraindításának első lépéseként az oktatási, a munkaügyi és az informatikai tárca közös pályázatot írt ki.
A pályázat célja a Sulinet Expressz programban résztvevő gyártók, szállítók kiválasztása.
Két pénzügyi befektető, az AIG és a GMT Communications Partners megvásárolta a Vivendi Telecom Hungaryt.
Március 1-jétől Jan Mulder vette át a PanTel Rt. irányítását, miután Törő Csaba vezérigazgató lemondott posztjáról.
Megalakult a WLAN-kártya konzorcium: 19 cég és intézmény - köztük az Alcatel - olyan technológiai szabványokat igyekszik kifejleszteni, melyekkel egyszerűbb lesz a vezetéknélküli eszközökről szélessávú internetkapcsolatot kiépíteni és biztonságosan használni.
A kormány év eleji tervei szerint márciustól negyedével csökkentették az internetelérés költségeit.
Az IHM és a Matáv megállapodást kötött arról, hogy június 30-án megszűnik a Westel Rádiótelefon Kft. 450 MHz-n működő szolgáltatása.
Nyáron a GVH a Westel Rt.-t 210 millió, a Pannon GSM-et 150 millió forintos bírsággal sújtotta, miután a hivatal szerint a szolgáltatók 1998 és 2001 között a piaci verseny torzítására alkalmas megállapodásokat kötöttek.
Az év során a Nokia és a Pannon GSM tesztelte a 3G adatátviteli rendszert a magyar piacon.
Novemberben szerződésének lejártával távozott az Axelero Internet Rt. éléről Drajkó László, helyét Simó György vette át.
(Számítástechnika: A számítástechnika 365 napja, 2003/52)
Váncsa István, a cikk szerzője olyan mobiltelefonra tett szert, mely hangosan felolvassa az sms-eket, valamint távoli címtár-szolgáltatásokhoz is hozzáférhet vele a felhasználó.
Váncsa cikkében olvasható, hogy bár már mindenki hallott a Westel sms-mondó szolgáltatásáról, a gyakorlatból mégis csak kevesen ismerik.
(Számítástechnika: Karácsonyi concerto, 2003/52)
Az IT-vállalatok nagy energiát fordítanak karitatív tevékenységre.
A hetilap összeállításában húsz vállalkozás "másik arcát" mutatja be.
Az Axelero Internet támogatási politikájának vezérelve az internethasználat népszerűsítése és elterjedésének gyorsítása.
A társaság tavaly óta támogatja a BME Heller Farkas Alapítványát, valamint 3 éve segíti a Budapesti Közgazdaság-tudományi Egyetem Marketing Tanszékének oktatási tevékenységét.
Az Axelero egyik legjelentősebb vállalkozása a Matávval és az MTA-val létrehozott Mindentudás Egyeteme programsorozat.
(Számítástechnika: Segítő kezek; Internet: a felzárkózás lehetősége; 2003/52)
A Siemens magyarországi csoportja 2008 végéig vállal kötelezettséget a BME, valamint karainak támogatására.
A cég 1999 óta több mint 200 millió forinttal járult hozzá az egyetem kutatási-oktatási feltételeinek javításához.
Az anyavállalat egyebek mellett kutatás-fejlesztési projektekre vonatkozó szakmai együttműködésbe is bevonja az egyetemi szakembereket, akik így részt vehettek például IP-konvergens hálózatok vizsgálatában, valamint az európai ELISA kutatási programban.
(Számítástechnika: Elmélet, gyakorlat, 2003/52)
Az új elektronikus hírközlési törvény a valódi verseny kialakulását ígéri 2004-re.
Az új jogszabály elsősorban a fogyasztókat szeretné előnyös helyzetbe juttatni.
A törvény maximálisan illeszkedik az uniós direktívákhoz, a vezetékes szolgáltatóknál 2004 januárjában, a mobilcégeknél pedig májusban lép életbe a számhordozhatóság.
Előzetes számítások szerint az új törvény jelentősen átcsoportosítja a forrásokat a jelenleg mintegy 1000 milliárd forint értékű távközlési piacon.
A számítás alapja, hogy az új törvény nyomán nagy tarifacsökkenés várható a piacon.
Ezt illusztrálja a PanTel lépése is: a társaság vállalati ügyfeleinek mintegy 30 százalékos megtakarítás ígér.
A szolgáltatók az EHT-vel kapcsolatban bizonytalanok azt illetően, hogy 2004 januárja és márciusa között folyamatosan megjelenő végrehajtási utasítások végül is mit tartalmaznak majd.
A kábelágazat ügye nyitott kérdés maradt: az ágazat teljes liberalizációjára várhatóan májusra dolgoz ki külön javaslatot az IHM.
A kábelépítés komoly beruházást jelent a vállalatok számára, a piac felszabadítása jelentősen átrendezheti a vezetékes és az Internet-piacot is.
A UPC kábeltévé- és Internet-szolgáltatása mellett kábelen keresztül történő telefonszolgáltatást is szeretné megvalósítani.
Császár Zoltán, az Axelero Internet Rt. Stratégiai igazgatóhelyettese szerint egyelőre szinte lehetetlen megmondani, milyen hatással lesz az EHT az internetes piacra.
Császár nem vár hirtelen változást a piacon, hiszen egyelőre csak a Nemzeti Hírközlési Tanács kezdi meg munkáját.
Szathmári Géza, a GTS-Datanet vezérigazgatója szerint az új törvény jelentős lépés az EU jogi irányelveinek alkalmazásában.
Szathmári szerint nem tesz jót a versenynek, hogy bizonyos szabályozási pontok csak fokozatosan lépnek hatályba.
(Számítástechnika: Piacnyitás: törvény második nekifutásra, 2003/52)
Az EU-konform hírközlési törvény három ponton hoz újat: a piaci szabályozásban, a versenyjogban és a fogyasztóvédelemben - mondta el a lapnak Kóka János, az Elender Üzleti Kommunikációs Kft. vezérigazgatója.
Ezek közül a versenyjogi keretek újraszabályozását emelte ki: sok múlik majd azon, hogy az új hírközlési hatóság működése mennyire lesz hatékony és erélyes a törvény szellemének kikényszerítésében.
Kóka veszélyes tendenciát lát abban, hogy a Matáv gyakorlatilag monopolizálja az ADSL-piacot, a többi szolgáltató pedig mintegy Matáv-ügynökként, korlátozott lehetőségekkel működik.
(Számítástechnika: Monopóliumok az ADSL-piacon?, 2003/52)
A távközlés gyorsan változó világában a nagyvállalatoknak felelősségteljesen kell gondolkodniuk a jövő nemzedékéről.
Ennek szellemében az Ericsson főként az oktatás különböző szintjeinek támogatását tűzte zászlajára.
A cég számos felsőoktatási intézménnyel, a BME-vel és az ELTE-vel kötött együttműködési megállapodást.
Az Ericsson emellett évek óta támogatója a középiskolai OKTV-versenyeknek.
(Számítástechnika: A kreativitás ösztönzése, 2003/52)
A Graphisoft R&D, az Ericsson Magyarország és a Richter Gedeon 3 éve hozta létre a Rátz Tanár Úr Életműdíjat.
A Magyar Természettudományos Oktatásért Alapítvány kuratóriuma évente hat, a pályafutása alatt kiemelkedő teljesítménnyel dolgozó középiskolai tanárnak ítéli oda a díjat.
(Számítástechnika: Háromszoros díj, 2003/52)
- Kapcsolódj be! Civil közösségépítő programot Magyarországon.
A programban 15-24 éves fiatalok vesznek részt önkéntes projektek kidolgozásával és megvalósításával.
A Nokia hét éve adományoz orvosi műszereket a Heim Pál Gyermekkórháznak.
(Számítástechnika: Kapcsolódj be - a közösségért, 2003/52)
A Vodafone Magyarország Alapítvány idén februárban jött létre, hogy fokozza és hatékonyabbé tegye a vállalat karitatív szerepvállalását.
A Vodafone 1999 óta közel 80 millió forintot fordított szociális támogatásokra, többek között csecsemő és gyermekotthonoknak, illetve a Magyar Paralimpiai Bizottságnak juttatott adományaiból.
(Számítástechnika: Könnyebb életért, 2003/52)
Az LG Electronics karitatív tevékenysége az egészségügyre és a sportra is kiterjed.
A UPC Magyarországgal együtt idén négy kórház gyermekosztályán fekvő kis betegek mindennapjait igyekeztek kellemesebbé tenni.
A UPC kábeltévés adást biztosít a kórházaknak.
(Számítástechnika: Sport és tévé, 2003/52)
A Matáv nagy figyelmet - évente több mint 100 millió forintot - szentel a magyar szociális és egészségügy támogatására.
A Sziget-fesztivál mintájára a Matáv jövőre harmadik éve lesz névadó támogatója a Matáv Gyerekszigetnek.
A Matáv Adományvonalat tavaly májusban hozták létre, mely egyszerűen, gyorsan és átláthatóan szervezi meg a rászorulók megsegítését.
(Számítástechnika: Támogatás kapcsolással, 2003/52)
Az MTA Filozófiai Kutatóintézete és a Westel Rt. három évvel ezelőtt kötött megállapodást arról, hogy a mobilcég támogatásával az intézet kutatássorozatot indít a 21. század kommunikációjáról.
A maga nemében egyedülálló kezdeményezés nagy nemzetközi visszhangot váltott ki.
(Számítástechnika: Mobildemokrácia, 2003/52)
Személyes okokra hivatkozva lemondott posztjáról David A. Riffelmacher, az Invitel Rt. vezérigazgatója.
A társaság vezetését januártól Ian McKenzie veszi át, aki az idén négy hónapig operatív vezetőként irányította az akkor még Vivendiként működő céget.
(Üzleti7: Vezércsere, 2003/52)
A lap az idei tapasztalatokról és a jövő évi várakozásokról kérdezte a három hazai mobilcég képviselőit.
Kőnig Róbert, a Pannon GSM vezérigazgató-helyettese szerint cégük jó évet zár.
A szolgáltató az egyre telítettebb piacon a régi ügyfelek megtartását is kiemelt célként kezelte.
Kőnig Róbert jövőre élesebb versenyre számít a mobilpiacon, a jövő májusban életbe lépő számhordozhatóság pedig jelentős változást jelent majd a hazai mobiltávközlésben.
A mobilpiac növekedése kapcsán az általánosan tapasztalható lassulást jeleit nem érzékelte a Vodafone, a társaság piaci részesedése hónapról hónapra nőtt.
Pál Beáta sajtókapcsolati igazgató elmondta: jövőre további növekedésre számít a társaság, várakozásaik szerint a teljes gyarapodás mintegy fele a Vodafone-nál jelentkezik majd.
Hanztmann Ferenc egyértelműen sikeresnek nevezte a 2003-as esztendőt.
A Westel Rt. ügyvezető igazgatója szerint mára valódi versenykörnyezet alakult ki a mobilpiacon.
A Westel jövőre is nagy hangsúlyt fektet az innovatív megoldásokra, valamint az egyedi fejlesztésű, hasznos szolgáltatásokra.
Hantzmann Ferenc a számhordozhatóságtól nem vár jelentős piac átrendeződést.
(Üzleti7: A minőség a hűség kulcsa, 2003/52)
*68,1 milliárd forint nyereséget ért el tavaly a Matáv-csoport. Az eredmény a megelőző évhez képest 17 százalékos visszaesést jelent, amelynek oka Straub Elek elnök-vezérigazgató szerint az, hogy magasak voltak a kamatköltségek, illetve a Westel esetében nőtt az adófizetési kötelezettség is.
A távközlési csoport az idén további költségcsökkentő intézkedéseket foganatosít, amely újabb elbocsátásokat is jelent.
Az anyacég összesen 1100, a leányvállalatok mintegy 330 dolgozót bocsátanak el.
A Matáv bevételei tavaly ugyanakkor 7,8 százalékkal emelkedtek - 590,6 milliárd forintra.
A csoport legnagyobb nyereséget termelő tagja a MakTel és a Westel volt.
Ez utóbbi, noha csökkent az egy ügyfélre eső beszélgetési idő, továbbra is őrzi vezető pozícióját a hazai mobilpiacon.
(Napi Gazdaság: Várakozások felett a Matáv; A Mol hozta a profitrekordot, Világgazdaság: Lassan elfogy a növekedés, Budapesti Nap: Pozitívabb (önarc)kép a cégekről, február 17., Magyar Hírlap: Matáv: a verseny miatt csökkenő díjak, Magyar Nemzet: Javított formáján a három tőzsdeóriás, Népszabadság: Elszivárgott a Mol gázvesztesége, Népszava: Kiugró Mol-bevétel, stabil OTP, csökkenő Matáv-profit, február 15.)
*A Magyar Hírlap információi szerint a Matáv hamarosan két új ADSL-csomagot jelent be.
A lap úgy tudja, az egyik konstrukció 20, a másik 30 százalékkal lesz olcsóbb a jelenlegi ADSL-előfizetéseknél.
Mint ismert, Medgyessy Péter miniszterelnök országértékelő beszédében márciustól az internetezési költségek 25 százalékos csökkenését ígérte.
A Matáv azt tervezi, hogy az idén mintegy 7 milliárd forintot ruháznának be a gyors hozzáférés elterjesztésébe, ebből az állam adókedvezmény formájában 2,5 milliárd forintot térítene vissza.
A Matáv és a kormány között most kristályosodó megállapodás szerint a Matávnak legalább öt évig fenn kell tartania az adókedvezményért épített kapacitást.
A Magyar Hírlap értesülései szerint a Matáv csupán fele ilyen gyorsan terjeszkedett volna, ha nincs a kormány által nyújtott egyszeri adókedvezmény.
(Magyar hírlap: Hamarosan olcsóbb internet-csomagok, február 17.)
*A húsz legnagyobb hirdető tavaly listaáron mintegy 95 milliárd forintot költött reklámozásra.
A médiaköltések megoszlását tekintve a tévék után a színes lapoknak jutott a legtöbb hirdető: második helyen ezt a médiumot preferálta többek között a Matáv is.
A legtöbb bevételt a magazinok a Pannontól könyvelhették el, a mobilcég ilyen hirdetésekre mintegy 844 millió forintot költött.
A több mint 4 milliárd forintos köztéri költés mintegy harmadát két mobilcég a Pannon (768 millió forint), illetve a Westel (672 millió) generálta.
(Népszava: Hirdetők top húszas rangsora, február 17.)
*A Matáv tavaly indította meg kísérleti jelleggel a 1788-as számon az Adományvonalat, amelynek segítségével tavaly 20 millió forintnyi adomány gyűlt össze.
A telefonvonal működtetését a Matáv finanszírozza, a hívásokért pedig nem számít fel kapcsolási díjat.
Az idén január 1. és február 28. között összegyűlt összeget a Menhely Alapítvány kapja, március 1. és április 30. között a Gyermekek a Gyermekek Egészségéért Alapítvány számára gyűjtenek.
(Népszabadság: Adományvonal a Matávnál, február 15., Mai Lap: Jótékonykodjunk telefonon, február 17., Mai Nap: Matáv Adományvonal, február 16.)
*A Magyar Adótanácsadók Egyesülete és a BKIK elfogadhatatlannak tartja a vállalkozások telefonhasználatára bevezetett áfalevonással kapcsolatos korlátozást.
A két szervezet szerint a korlátozás nem állná ki az Alkotmánybíróság próbáját sem.
(Népszabadság: A BKIK a telefonos áfaváltozás ellen, Budapesti Nap: Tiltakozik a BKIK és a MAE, Magyar Nemzet: Vitatott korlátozás, február 15.)
*A Szent Márton Gyermekmentő Szolgálat Közhasznú Alapítvány négy éve tartja fenn a gyerekrohamkocsit, amely az elmúlt időszakban több mint 7 ezer beteg vagy életveszélyes állapotú csecsemőhöz, kisgyerekhez szállt ki.
Az orvosok továbbképzéséhez a Pannon GSM szimulációs babákat adományozott.
(Népszabadság: Babákon gyakorolják a mentést, február 17.)
*Rogán Antal, a parlament Informatikai és Távközlési Bizottságának alelnöke szerint a vezetékes telefonjaikról mobilokat drágán hívó nyugdíjasok finanszírozzák a mobiltelefon-szolgáltatók akcióit.
Rogán szerint az idősebbek így sokkal többet fizetnek egy-egy hívásért, mint azok, akik mobilon beszélnek egymás között.
Az informatikai bizottság alelnöke szerint a veszteséges akciókat a vezetékes telefonon bonyolított beszélgetések ellensúlyozzák.
Frischmann Gábor, a HíF elnöke a vezetékes telefonról történő mobilhívások díjának fokozatos csökkentését tartja ajánlatosnak, mert a díjak drasztikus csökkentése visszafoghatná a telefonpiac növekedését.
(Népszava: Mobilakciók: a nyugdíjasok állják?, február 15.)
*Az egy évvel korábbinál mintegy másfél milliárd forinttal nagyobb, 2,4 milliárd forintos mérleg szerinti veszteséget jelentett az Antenna Hungária 2002-re.
A műsorszóró 900 millió forinttal, 24,7 milliárd forintra növelte árbevételét.
Az AH gazdálkodásában ismét a Vodafone-részesedés jelentette a gondot, az értékcsökkenési leírás a mobilszolgáltató konszolidációja miatt emelkedett meg 1,1 milliárd forinttal.
A vállalat üzemi eredménye lényegében ugyanennyivel csökkent - 1,69 milliárdról 580 millió forintra.
(Napi Gazdaság: A Vodafone húzta le az Antennát, Világgazdaság: Alig növekvő árbevétel az Antenna Hungáriánál, február 17., Magyar nemzet: Üzemi szinten nyereséget, február 15.)
*A parlament informatikai bizottságának fideszes alelnöke, Rogán Antal szerint Kovács Kálmán informatikai és hírközlési miniszter is felzárkózott a nagyot mondó kormánytagok közé, hiszen az informatikai tárca az elmúlt fél év ígéretei után mindössze egy végrehajtási rendeletet tudott megalkotni, miközben 800 millió forint értékben adott megbízást külső cégeknek.
(Magyar nemzet: Éles kritika az informatikai tárcának, február 15.)
*A GTS-DataNet Kft. márciusban új internet-előfizetési csomagok egész sorát tervezi bevezetni.
Az új csomagok árai jelentősen kedvezőbben lesznek, mint a jelenlegiek.
A 35 ezer internet-előfizetőt kiszolgáló vállalat üdvözölte az információs társadalom fejlesztésére irányuló kormányzati törekvéseket.
(Világgazdaság: Olcsóbb netcsomagok a GTS-Datanettől, február 17.)
*Az év elején a KSH a fogyasztási szokásokhoz igazítja az infláció mérésére szolgáló termékek súlyát.
A 2001. évi fogyasztási szerkezet alapján jelentősen emelkedtek a telefonálási költségek a teljes vásárláshoz viszonyítva, megtört azonban a szolgáltatások emelkedő trendje.
(Világgazdaság: Az év elején a KSH, február 17.)
*Hétezer-ötszáz dolgozóját bocsátja el Franciaországban a France Télécom.
Francia szakszervezeti becslések szerint az FT világszerte 13 ezer embert bocsát el.
(Magyar nemzet: Hétezer-ötszáz dolgozóját, február 15.)
*A 2001. évben elfogadott egységes hírközlési törvény szabályozási megoldásai a Matávtól elsősorban rugalmas alkalmazkodást kívántak meg, egyidejűleg a hátrányosnak számító rendelkezések hatásának jogszerű ellensúlyozását.
Meg kell állapítani, hogy indokolatlanul reménykeltő volt a távközlési liberalizációt bevezető és drasztikus árcsökkenést ígérő kommunikáció - közölte Bölcskei Imre, a Matáv illetékes igazgatója.
A hírközlési törvény módosítása során a Matáv számára elsődleges a jelentős piaci erejű szolgáltatókra vonatkozó rendelkezések európai szabályokhoz igazodó módosítása.
A másik fontos kérdés az állam által garantált alapszolgáltatás, az egyetemes távközlési szolgáltatás nyújtásának feltételeivel összefüggő szabályok újjáalkotása.
(Világgazdaság-Tel-e-Jog melléklet: Matáv: uniós várakozásban, március 11.)
*A Deutsche Telekom gyorsjelentése szerint a cég éves szinten, fennállásának legnagyobb, 24,6 milliárd eurós veszteségét produkálta.
A DT negyedik negyedéves bevételei a gyenge gazdasági környezet ellenére az egy évvel korábbinál kilenc százalékkal magasabbra, 14,5 milliárd euróra emelkedtek.
A társaság adózás előtti eredménye 15 százalékkal emelkedett az utolsó három hónapban, és így 4,4 milliárd euróra nőtt, ami 15 százalékkal magasabb a 2001-es értéknél.
(Népszava: Veszteségrekord a Deutsche Telekomnál, Magyar Hírlap: A Deutsche Telekom európai csúcsa, Népszabadság: Deutsche Telekom: óriási veszteség, Napi Gazdaság: Jó irányba halad a Deutsche Telekom, Magyar Nemzet: Csökkenőben a DT adóssága, Világgazdaság: Rekordveszteség a DT-nél, március 11.)
*Az Informatikai és Hírközlési Minisztérium megkezdte a hírközlési törvény módosításának előkészítését.
A módosítást a tárca elengedhetetlennek ítéli, mivel csatlakozásra váró országként a törvényben lévő fejezeteknek harmonizálniuk kell az Európai Unió előírásaival.
A módosításra szoruló egyik lényeges terület az egyetemes szolgáltatás kérdése, mind finanszírozási, mind jogosultsági alapon - mondta Pataki Dániel, az IHM helyettes államtitkára.
További szabályozásra szorul a telefon- és internetszolgáltatók közötti viszony.
A távközlési szolgáltatók egymás között alkalmazott összekapcsolási díjának tekintetében a jövőben át kell térni az EU átlagos végződtetési díjának alkalmazására - tette hozzá a helyettes államtitkár.
(Világgazdaság-Tel-e-Jog melléklet: Távközlés: fókuszban a Tellex projekt, március 11.)
*Új szabályok vonatkoznak az idén a telefonköltségek elszámolására.
A cégek gyakorlatilag elveszítik a telefonáfa 30 %-át.
Sok a bizonytalanság azonban a bevallással kapcsolatban, ezért az APEH tájékoztatót adott ki arról, hogy miként kell szerepeltetni a telefonköltségeket az áfabevallásban.
(Budapesti Nap: Telefonköltségek az áfa-bevallásban, március 11.)
*Az Európai Unió egységes belső piacain már hosszú évek óta előnyben részesíti a távközlési szolgáltatások versenyét.
A tagállamok kormányzatai 2000-ben politikai nyilatkozatot tettek arra vonatkozóan, hogy közös erőfeszítéssel 2010-re Európát a világ legversenyképesebb és legdinamikusabb tudásalapú társadalmává tegyék.
A tagállamokban már idén júliustól, Magyarországon pedig 2004 májusától érvényesülnek ezek az új kihívások.
Az egyes távközlési szolgáltatási piacokon egyértelműen a gazdasági verseny hiánya az oka annak, hogy a domináns távközlési szolgáltatóknak a gazdasági vállalkozási szabadságát az ágazati jogszabályok korlátozzák - véli Bárányné dr. Sülle Gabriella.
Magyarországon is döntően monopolnak bizonyul a hazai vezetékes piac.
Emiatt tehát az EU ágazati szabályozásában az ilyen, domináns szolgáltatókra vonatkozó nyílt hálózati kötelezettségek teljesítése az előfeltétele a hazai versenyképes piacok kialakításának.
(Világgazdaság-Tel-e-Jog melléklet: Elégtelen alternatívák, március 11.)
*A Vodafone GPRS-alapú internetelérés 20 000 felhasználója, az internetes társadalom, valamint a NETÉRT felháborodással fogadta a Vodafone bejelentését, miszerint március 15-étől korlátozni kívánja "korlátlan internetelérést" biztosító szolgáltatását.
A NETÉRT szerint a Vodafone 1 gigabájtos korlátozó lépése kapcsán felmerülhet a fogyasztók megtévesztésének és az erőfölénnyel való visszaélésnek a gyanúja, hiszen 2002. július 15-től "korlátlan interneteléréssel" kiegészítve hirdették és értékesítették a Rock"n"Roll díjcsomagot.
(Budapesti Nap: Már a Vodafone is kezdi, március 11.)
*Nehéz idők járnak a vezetékes szolgáltatást kínáló európai távközlési társaságokra.
A McKinsey & Company tanulmánya a költségcsökkentésen kívüli megoldásokat, a bevételnövelés lehetőségeit veszi számba.
A távközlési szolgáltatók számára a tőkepiac bizalmának a visszanyerése a kulcsfontosságú.
A nagy európai telefontársaságok jellemzően a kiadások alapos lefaragásával reagáltak a harmadik generációs mobilrendszerek licencvásárlása, illetve az azzal kapcsolatos üzleti tervek által okozott eladósodottságra.
A spanyol Telefónica esetében a visszaeső bevételek mellett a működés újjászervezésével két százalék feletti bevételnövekedést voltak képesek elérni.
Egy átlagos európai cég pedig 2-5 százalékos többletet mutathat fel megfelelő menedzsment mellett.
(Világgazdaság-Tel-e-Jog melléklet: Segélyvonal az európai távközlésnek, március 11.)
*Az európai és amerikai távközlési piacokon ismét megerősödtek azok a vélemények, amelyek vitatják, hogy az egykori monopolszolgáltatók hálózatának megnyitása valóban a legjobb módja-e a verseny élénkítésének.
Az egykori monopolcégek ugyanis megtartották az előfizetők döntő többségét, a versenyt kínáló alternatívok pedig a legtöbb esetben még mindig a túlélésért küzdenek.
A verseny különösen a jövő szempontjából kulcsfontosságúnak tekintett szélessávú internet-szolgáltatásban nem alakult ki megfelelő mértékben.
Az egykori monopolcégek álláspontja szerint a kábeltévé, a mobiltelefon és a mikrohullám megfelelő verseny jelent, és a kikényszerített hálózatnyitás hosszút távon nem lesz működőképes modell.
(Világgazdaság-Tel-e-Jog melléklet: Vitatott hatékonyságú liberalizáció, március 11.)
*A Nokia egyes új készülékei Unicode kódolással állítják elő a magyar ékezetes betűket, így az sms hetven karakterre rövidül.
A Nokia nem tájékoztatta ügyfeleit arról, hogy a magyar szöveget tartalmazó sms-t bizonyos telefonokról csak háromszoros áron lehet elküldeni.
(Budapesti Nap: A Nokia drágán adja az ékezeteket, március 11.)
*A Forbes amerikai magazin beszámolója szerint az internetezők alapvetően megbízhatónak és pontosnak tartják a világhálón közzétett információkat.
A felmérés szerint a rendszeres internet-használók 4,8 órával kevesebb időt töltöttek tévénézéssel, mint azok, akik nem interneteznek.
Ugyanakkor csökkent azoknak az amerikaiaknak az aránya, akik interneteznek, de heti 11,1 órára emelkedett a szörfözéssel ténylegesen eltöltött idő.
(Világgazdaság-Tel-e-Jog melléklet: Mérséklődő netbizalom, március 11.)
Kovács Kálmán informatikai és hírközlési miniszter, illetve Magyar Bálint oktatási miniszter február 24-én nyitotta meg a kormányzati Neumann-évet.
A megnyitón elhangzott, hogy a kormány a következő években a társadalom valamennyi csoportja számára elérhetővé szeretné tenni a világhálót, s a tudás alapú gazdaság kiépülését adókedvezményekkel, a távközlési monopóliumok leépítésével, valamint a Sulinet expressz program elindításával segíti.
Kovács Kálmán azt prognosztizálta, hogy a korlátlan, széles sávú hozzáféréssel rendelkezők száma az idén megkétszereződik és meghaladja a 100 ezret.
Ehhez a kormányzat az olcsóbb és gyorsabb szélessávú internetelérés alapjainak megteremtésével járul hozzá.
(IT-Business: Megkezdődött a Neumann-év, 2003/5)
Erkki Liikanen, az EU informatikai biztosa is részt vett a Neumann-év megnyitóján.
Véleménye szerint a tartalomfejlesztésnek és a szélessávú elérés elterjedésének párhuzamosan kell haladnia, mégpedig úgy, hogy közben az adatátvitel biztonságának megteremtéséről sem szabad elfeledkezni.
Az Unióhoz való csatlakozás előtt álló országokról Liikanen megjegyezte: igen nagyok a lehetőségeik, köszönhetően a magas szintű tudásnak és innovációs kedvnek, hiányzik viszont az önálló vállalkozások indításához szükséges bátorság és az innovációk adaptálásának megfelelő folyamata is.
(IT-Business: Európából nézve, 2003/5)
Február 28-án az internetszolgáltatók és az Informatikai és Hírközlési Minisztérium megállapodott arról, hogy március közepétől az összes internetszolgáltató mintegy 25 százalékkal olcsóbban kínálja 15, 40 és 100 órás díjcsomagjait.
Kovács Kálmán informatikai és hírközlési miniszter tájékoztatása szerint a megállapodás keretében a díjbeszedési kockázatot a Matáv átvállalja az ISP-ktől, az IHM 6-7 százalékkal támogatja az internetszolgáltatási csomag díját, ha a internetszolgáltató vállalja, hogy ugyanennyit enged a díjból; az IHM ezenfelül további 6-7 százalékkal járul hozzá az internetes csomagokhoz.
(IT-Business: Lesz díjcsökkenés, 2003/5)
Sikeresen lezárult az az ügylet, amelynek során a PanTel megvásárolta a Novacomot.
A PanTel az RWE Comtól, az EnBW től és az Elműtől szerezte meg a társaság 100 százalékos tulajdonjogát.
(IT-Business: A PaNTelé a Novacom, 2003/5)
GPRS, WAP és MMS rendszerek kiépítésére, integrálására és támogatására vonatkozó szerződést írt alá Macedónia első számú mobilszolgáltatójával, a Mobimakkal az Ericsson Magyarország.
(IT-Business: Adatrendszerek Macedóniába, 2003/5)
Straub Elek, a Matáv elnök-vezérigazgatója az internetezés költségeinek csökkentésével kapcsolatban elmondta, az internetszolgáltató úgy tud árat csökkenteni, ha egyrészt olcsóbban jut hozzá bizonyos beszállítói teljesítményekhez - ebben az esetben a Matáv perceihez -, másrészt, ha saját költségeit is hasonló arányban csökkenti.
Márciustól a Matáv 25 százalékkal olcsóbban adja a perceket az internetszolgáltatóknak.
(IT-Business: Optikai csalódás, 2003/5)
Kozma Béla az Emitel Rt. új vezérigazgatója 2003. március 1-jétől, Halasi Márton pedig a Maktel emberi erőforrás vezérigazgató-helyettesi pozícióját tölti be 2003. február 1-jétől..
(IT-Business: Karrier, 2003/5)
A lap közli a Mindentudás Egyetemén folyó témák sorából Bencze Gyula fizikus, a fizikai tudományok doktora előadását a nukleáris energiáról.
(Szabad Föld: Magyarország nem nélkülözheti a biztonságos nukleáris energiát, 2003/10)
*Április 6-án kezdődik az idei futószezon.
A sort a 18. Matáv-Vivicittá Futás - Egyenesen Európába! nyitja, amely része a Gyermek-, Ifjúsági és Sportminisztérium Sport2 5 akciójának.
Az idén először a klasszikus 12 kilométeres Vivicittá és a 3,6 kilométeres Minicittá távja mellett újdonságként 6,5 kilométeres Midicittá is lesz.
(Nemzeti Sport: Elindul a város!, március 28.)
*A készenléti rádiótelefon-rendszer szolgáltatói modellje több tízmilliárd forintot takarít meg a költségvetésnek - közölte Kovács Kálmán informatikai miniszter.
Kovács hozzátette, hogy a szolgáltatás igénybevétele mindössze 2 milliárd forinttal kerül majd többe, mint a jelenlegi elavult analóg rendszer üzemeltetése.
A projekt évek óta foglalkoztatja a lehetséges technológiai beszállítókat, köztük a korábban esélyesként felmerült Antenna Hungária Rt.-t is.
Az AH ugyanakkor csak a részletes pályázati feltételek ismeretében dönti majd el, hogy képes lesz-e részt venni az EDR kiépítésében és működtetésében - közölte a társaság szóvivője, Tóth András.
Egy országos hálózat kiépítésére az AH-nak jelenleg nincs pénzügyi fedezete, ám a cég még nem tudja, hogy a régóta tervezett privatizációját milyen középtávú üzleti stratégiával köti össze az állami tulajdonos.
A teljes kiépítés 2005 végére várható, s mintegy 35 ezer felhasználót szolgál majd ki a rendszer.
(Világgazdaság: Takarékos készenléti telefon, március 28.)
*Vitai Attila, a Vodafone vezérigazgatója beszél a társaság eddigi tevékenységéről, eredményeiről és további terveiről.
(Napi Gazdaság: Sikerese jövő elé néz Magyarországon a Vodafone, március 28.)
*Az EU-csatlakozás kapcsán a leggyakrabban felmerülő kérdések között van az árak alakulása.
A cikk szerint a telefonálásért és az internetezésért a csatlakozás után legalább 10 százalékkal kevesebbet kell majd fizetni.
(Mai Lap: Olcsóbban lehet telefonálni a csatlakozás után, március 28.)
*A Cesky Telecom 1,29 milliárd dollárért megvásárolja az Eurotel mobilcég 49 százalékát.
A cégnek jelenleg 51 százalékos részesedése van a cseh mobilpiac vezető szolgáltatójában.
A tranzakcióról egy hétvégi bizalmas tárgyaláson állapodott meg az eladókkal, az AT&T Wireless Serviceszel és a Verizon Communicationsszel a Cesky Telecom vezérigazgatója és Vladimir Mylnar informatikai miniszter.
(Világgazdaság: Eurotel: tranzakció az újabb eladásért, március 28.)
*Áprilistól Carl-Henric Svanberg veszi át a svéd Ericsson irányítását.
Az Ericsson mai mutatói már nemigen hasonlítanak azokra, amelyek a "90-es évek távközlési boomja idején jellemezték a társaságot.
A tavalyi év utolsó negyedével együtt már 9 negyedéve folyamatosan veszteséges a társaság.
Elemzők úgy vélik, hogy a készülékgyártás átcsoportosítása a Sonyval közösen alapított vállalatba ugyan sokat tett a fogyasztóbarátabb mobilok kialakítása érdekében, azonban a lépés későn jött és kevés volt.
A Magyar Hírlap a cikk mellékleteként rövid interjút közöl Torbjörn Nilsonnal, az Ericsson stratégiai és marketingkérdésekért felelős alelnökével.
(Magyar Hírlap: Fordulóponton a svéd távközlési óriás, március 28.)
*A Matáv Rt. közleményében tájékoztat, hogy a társaság 2003 márciusában kiadott Hírmondójában a helyi és helyközi I., hívásirányokon belüli két hívásirány (Matáv-Matáv, Matá-Betelepült szolgáltató) megkülönböztetésére vonatkozóan téves információ jelent meg.
A Csevegő, a Bázis és a Minimál díjcsomagokban, valamint a nyilvános állomásokról kezdeményezett hívások esetén a helyi, helyközi I. hívásirányokon belül április 1-jétől a Matáv Rt. nem különböztet meg két hívásirányt.
(Magyar nemzet, Népszava: A Matáv, Magyarország vezető távközlési szolgáltatójának közleménye, március 28.)
Az előadás témája a napsugárzás élővilágra tett hatása volt. (Magyar Hírlap: A fény alakította ki az életet, március 28.)
*Március 31-én Günter Verheugen, az EU bővítési biztosa tart előadást a Mindentudás Egyetemén.
(Magyar hírlap: EU-fóbia? EU-fória?, március 28.)
Megszületett az első hazai minősített hitelesítés-szolgáltató.
A NetLock Kft. tavaly november 4-én nyújtotta be kérelmét a Hírközlési Felügyeletnek.
(Figyelő: Megszületett az első, 2003/13)
A BÉT tanácsa kedden döntött a hivatalos részvényindex, a BUX kosarának új, április 1-jétől érvényes összetételéről.
Jövő keddtől új részvény nem kerül az kosárba, kikerül belőle ugyanakkor a NABI.
Az Antenna Hungária, a Danubius és a Synergon nem teljesítette ugyan a BUX-ban maradás feltételeit, mivel azonban ez először fordult elő, a szeptemberben esedékes index-felülvizsgálatig kapnak még egy esélyt e vállalatok.
Az OTP Bank, a Matáv, a Mol és a Richter súlya együtt több, mint 90 százalék.
(HVG: Változó BUX, 2003/13)
A nagy világmárkák is könnyen veszíthetnek értékükből, s az új termékek özönében egyre nehezebb új, ütős márkanevet találni.
A jól bevezetett márka nagy kincs, számos névbirtokos vállalat számára termékeinek védjegye a legdrágább vagyonelemek köré tartozik.
A világmárkák esetében alighanem az Interbrand cég százas listája a legismertebb, amely az adott márka jövőbeli profithozadékát próbálja számba venni.
A tavalyi listát - akárcsak az előző évit - a Coca-Cola vezeti közel 70 milliárd dolláros értékkel, s az első tíz név közé az amerikaiakon kívül csak a Nokia és a Mercedes tudta magát beverekedni.
(HVG: A nevük senki, 2003/13)
Magyarország az uniós jogszabályok ismét már átvette, mindazonáltal bőven lesznek változások, amelyek a csatlakozáskor lépnek majd életbe, illetve olyanok is, amelyek csak jóval később.
A hír- és távközlésre vonatkozó EU-joganyagot hazánk nagyjából már átvette, ennek jegyében jelentősen liberalizálta a telekomszektort.
(HVG: Hozadékok és mentességek, 2003/13)
*A lap közli a Matáv Rt. 2002. évi éves jelentését és közgyűlési határozatait.
(Magyar Tőkepiac: A Matáv Rt. közgyűlési határozatai és 2002. évi éves jelentése, április 29.)
*Hazánkban is egyre népszerűbb a szélessávú internet: a legelterjedtebb megoldásokat - a kábeltelevíziós hálózatot vagy az ADSL-t - választók tábora emelkedik, és becslések szerint mára egyaránt átlépte a 40-40 ezres határt.
Eközben a modemes állami támogatást mintegy 35 ezren veszik igénybe.
Az Informatikai és Hírközlési Minisztérium is a szélessávú technológiák elterjesztése mellett kötelezte el magát, hiszen az idén már a 100 millió forintnál nagyobb összeget beruházó cégek a befektetés összegének felével csökkenthetik adójukat.
Jelenleg ezt a kedvezményt csak a Matáv tudja igénybe venni.
A társaság februárban jelentette be, hogy 2003 végére az ország száz városának bizonyos részein teszi alkalmassá hálózatát az ADSL-szolgáltatásra.
A tervek szerint erre az időpontra már százezerre nő a hazai ADSL-előfizetők száma.
Az internetszolgáltatók kivétel nélkül a Matáv ADSL-szolgáltatását értékesítik tovább a végfelhasználók felé, így az árakból csak saját bevételük kárára tudnak engedni.
(Világgazdaság: Árversenyben a kábelnet és az ADSL, április 29.)
*A Mercer Human Resource Consulting felmérése szerint havonta átlagosan 4,4 millió forintot keresnek a hazai nagy cégek topmenedzserei.
A vizsgált cégek között döntően a hazai gazdasági élet nagyságai szerepeltek, köztük a Mol, a Matáv, az Ericsson és a Chinoin.
(Magyar nemzet: Busás jövedelmek a cégvezetőknek, április 29.)
*A Pénzügyi Szervezetek Állami Felügyelete határozatban vonja vissza a Matávőr Kft. ügynöki engedélyét.
(Magyar Tőkepiac: A PSZÁF I-494...., április 29.)
*A GKI Gazdaságkutató Rt. és a Westel Mobil Távközlési Rt. felmérése szerint Magyarországon az internetezők 18 százaléka, Európában viszont már a 37 százaléka vesz igénybe internetbanki szolgáltatásokat.
A hazai pénzintézetekben a múlt év végén 235 ezer internetbanki lakossági és 32 ezer vállalati ügyfelet tartottak nyilván.
A mobiltelefonos banki szolgáltatásokra szóló szerződések 74 százalékos emelkedést mutattak a lakossági, valamint 92 százalékos növekedést a vállalati ügyfelek körében.
(Világgazdaság: Fókuszban a pénzügyi szektor, április 29.)
*Magyarországon megközelítőleg 110 ezren dolgoznak ügyfélszolgálati munkakörben.
A növekvő piaci igények és elvárások miatt a hazai nagyvállalatok, köztük a Westel Mobil Távközlési Rt., valamint a Pannon GSM Távközlési Rt. összefogtak a szakma iskolarendszerű képzési feltételeinek megteremtése érdekében.
Várhatóan szeptemberben indul az államilag elismert "integrált ügyfélkapcsolatok asszisztense" és "ügyfélszolgálati asszisztens" képzésekre.
(Világgazdaság: Ősztől ügyfélszolgálati képzés indul, április 29.)
*A Távmunka Tanács az idén 3-5 milliárd forintos költségvetésű pályázatot tervez kiírni a munkaadók számára.
Simon Gábor, a testület elnöke már előrelépésnek tekinti, hogy az adókról, járulékokról és egyéb költségvetési befizetésekről szóló törvények idei módosítása már tartalmazza a munkáltató által a munkavállalók számára biztosított számítógép- és internethasználat, illetve a számítógép beszerzésének adókedvezményét.
(Világgazdaság: Távmunka: kedvezőtlen az adójogi környezet, április 29.)
*Az Internetszolgáltatók Tanácsa több hónapos fizetési hátralék miatt hétfőn azonnali hatállyal letiltotta a Telnet BIX-csatlakozását, vagyis megszüntette a cég internetcsatlakozását.
Emiatt a Telnet szolgáltatásai és a Telnet által üzemeltetett más tartalmak elérhetetlenné váltak.
(Napi Gazdaság: Telnet: game over?, Népszabadság: Lekapcsolták a Telnetet az internetről, április 29.)
*Az európai uniós csatlakozásig nem épül ki országos szinten a készenléti és rendvédelmi szervek egységes távközlési rendszere.
A kormány döntése alapján külső szolgáltatóktól vehetik majd igénybe az egységes digitális rádiótávközlő hálózatot az illetékesek.
(Magyar nemzet: Drága és hiányos a távközlési rendszer, április 29.)
*A Xonio tanácsadó cég nemrégiben felmérést végzett az európai országokban a telefonárak összehasonlítása végett.
A tanulmány megállapítja, hogy a mobiltelefon-készülékek megvételénél adott támogatást csak Nagy-Britanniában több mint Németországban, s a havi alapdíj is kedvezőbb a németek számára, mint más európai államok számára.
A cikk táblázatban közli Németország, Ausztria, Svájc, Franciaország és Nagy-Britannia szolgáltatóinak összehasonlító árait.
(Világgazdaság: Olcsó mobil, magas tarifa, április 29.)
*A Bluetooth-ban érdekelt cégek - a Nokia, Ericsson, Intel, IBM, Toschiba - évek óta e technológia bevezetését ígérik, a gyakorlati megvalósítás azonban tovább késik.
A Logitech készített ugyan egy bluetooth-os billentyűzet-egér készletprototípust, ám lényegében a Wireless Optical Deskstop for Bluetooth már meg is jelent.
(Budapesti Nap: Az ígéretek technológiája, április 29.)
*Egy amerikai vállalat arra specializálódott, hogy a régebbi, leváltott mobiltelefonokat felújítja, és olcsón értékesíti a fejlődő országokban.
A Rececullar havonta több mint 200 ezer készüléket hasznosít újra.
(Budapesti Nap: Mobiltelefonos-feldolgozás, április 29.)
*Az EU-csatlakozás kapcsán Magyarországnak jövőre át kell venni az uniós távközlési szabályozást, amely a kisebb távközlési és informatikai vállalkozásokat is kedvezőbb helyzetbe hozza.
Jelenleg a magyar távközlési piacot a Matáv uralja 2,8 millió előfizetővel.
(Budapesti Nap: Jól járnak a telefonálók, május 20.)
*Az Axelero Rt. először hozta nyilvánosságra pénzügyi adatait.
A Matáv-csoport internetszolgáltatója tavaly több, mint másfélszeresére, 9 milliárd forint fölé emelte forgalmát.
A társaság mérleg szerinti tavalyi vesztesége 2,5 milliárd forint volt - közölte Drajkó László vezérigazgató.
A vezérigazgató szerint átrendeződés figyelhető meg a magyar internetes piacon, egyre többen választják ugyanis a havi átalánydíjas, gyors böngészést lehetővé tevő, úgynevezett szélessávú szolgáltatásokat.
Az Axelero tavaly 4 százalékkal, 41 százalékra emelte piaci részesedését az ADSL-internetezés magyarországi piacán.
Simó György, vezérigazgató-helyettes elmondta, a kapcsolt vonali internetszolgáltatások száma enyhe csökkenést mutatott, ami azt jelzi, hogy a felhasználók többsége valóban a széles sávú szolgáltatásra tér át.
(Világgazdaság: Axelero: milliárdos veszteség, Magyar hírlap: Az Axelero őrzi piacvezetői helyét, Magyar Nemzet: Megugrást vár a netpiacon az Axelero, Népszava: Növelte előfizetői számát az Axelero, Metro: Az Axelero növelte előfizetői számát, május 20.)
*Sugár András, a Westel Rt. vezérigazgatója 2005-re már elképzelhetőnek tartja a harmadik generációs mobilrendszer hazai megjelenését.
A szolgáltatók a komoly beruházásigényű fejlesztések nyomán már nem a beszéd alapú forgalomtól, hanem az adatátviteli piacon bekövetkező robbanásszerű fejlődéstől várhatnak többletbevételt.
A Westel ennek kapcsán tegnaptól új technológiával bővítette a mobilportálján található videoanyagok letöltésére épülő, múlt év novemberében bevezetett megoldást.
(Világgazdaság: 3G-re készülve, május 20.)
*Az AIESEC, a Közgazdászhallgatók Nemzetközi Szervezetének legfrissebb felmérése szerint a közgazdászhallgatók körében a Westel a legkedveltebb cég, ahol frissdiplomásként a legszívesebben dolgoznának.
A Matáv megtartotta a negyedik helyét.
A fizetési elvárások elérik a bruttó 161 ezer forint.
(Világgazdaság: Frissdiplomások elvárásai, május 20.)
*Te is benne lehetsz a tévében! szlogennel indítja el az RTL Klub és a Westel közös roadshowját.
Az utazó tévé május 24. és szeptember 20. között járja az országot, hogy még követlenebb kapcsolatot tudjon kialakítani a tévénézőkkel.
(Blikk: Te is benne lehetsz a tévében!, május 20.)
*A Matáv Szimfonikus Zenekar néhány változtatással készül a 2003-2004-es évad koncertsorozatára.
Az újítás része, hogy az eddigi A,B,C bérletek elnevezése megváltozott, s most Conerto, Rapszódia és Szimfónia nevekre keresztelték át őket.
(Budapesti Nap: Matáv Szimfonikusok: megújult repertoárral a következő évadban, május 20.)
*Az Informatikai és Hírközlési Minisztérium elkészítette az új elektronikus hírközlési törvény tervezetét, és rövidesen szakmai, illetve közigazgatási egyeztetésre bocsátja.
Kovács Kálmán informatikai és hírközlési miniszter szerint a jövő januártól életbe lévő új hírközlési szabályozás beindítja a versenyt a távközlési piac lakossági területén is.
Az elképzelések szerint többek között megszűnne a Hírközlési Felügyeletnél működő döntőbizottság, amelynek helyét a hét független szakemberből álló tanács venné át, illetve megszűntetnék az úgynevezett árprést.
Kovács Kálmán tájékoztatása szerint az új törvény koncepciója az európai uniós követelményeknek, a piaci versenyszempontoknak és a magyar távközlés sajátosságainak is megfelel.
Pataki Dániel, a tárca helyettes államtitkára kifejtette, az új törvény a távközlésre, a műsorszórásra és az internetre tér ki, a postára nem.
Az új törvénykezés előírásai révén a szolgáltatóktól függően a jelenleg percenként 30-40 forintos összekapcsolási díjak még 2003-ban négy forinttal, a 2005-ig pedig további 3,5 forinttal mérséklődnének, így olcsóbb lehet vezetékes telefonról mobilt hívni.
A tervek szerint megváltozik a rászorulók szájmára kedvezményesen adott szolgáltatások szabályozása.
(Világgazdaság: Alaposan átszabnák a hírközlési törvényt, Magyar Hírlap: Elkészült az új elektronikus hírközlési törvény tervezete; Olcsóbb lesz mobilt hívni, Magyar nemzet: Változik a hírközlés szabályozás, Napi Gazdaság: Áresést várnak az új hírközlési törvénytől, Népszava: Készül az új hírközlési törvény, május 20.)
*Fennállásának tizedik évfordulóját ünnepli a Danubia Ifjúsági Szimfonikus Zenekar.
Ez alkalomból május 23-án péntek este jubileumi koncertet rendeznek a Zeneakadémián.
Az egyesületi formában is működő zenekar főszponzora a Pannon GSM.
(Magyar Hírlap: Tízéves a Danubia, május 20.)
*Évente több ezer embert is megmenthet az a berendezés, melyet magyar szakemberek a Pannon GSM anyagi és szakmai támogatásával fejlesztettek ki.
A SzívLeső segítségével a szívbetegeket a távolból is, másodpercről másodpercre figyelemmel kísérheti az orvos.
A rendszer rendellenes szívműködés esetén azonnali riasztásra is képes.
(Budapesti Nap: Életmentő GSM Szívleső, május 20.)
*A V.R.A.M. Távközlési Rt. ezúton értesíti előfizetőit, hogy 2003. június 3-ai hatállyal módosítja az Általános Szerződési Feltételek Díjszabás "A fejezet" 18. Hűségprogramok c. pontját.
(Magyar Hírlap: Közlemény, május 20.)
*A Vivendi Telecom Hungary Rt. értesíti ügyfeleit, hogy körzeteiből vezetékes telefonról a Vodafone Rt. hálózatába irányuló hívások díja az egyetemes normál díjcsomagban történik 2003. június 1-jétől.
(Népszabadság: A Vivendi Telecom Hungary, május 20.)
*Medgyessy Péter értékelte az elmúlt év teljesítményeit a tegnapi soron kívüli kormányülésen.
A kormányfő szerint az informatikai rendszer fejlesztése és az internet felhasználása lesz a következő időszak fontos momentuma.
(Magyar Hírlap: Se pótköltségvetés, se fellendülés, május 20.)
*A Central European Business Centre rendezte immáron ötödik alkalommal azt a vezérigazgató-találkozót, ahol külön energetikai blokk, illetve informatikai szekció foglalkozott az ágazatok helyzetével.
A rendezvényen Fodor István, az Ericsson Magyarország elnöke, illetve a Magyar EU Bővítési Tanács elnöke a globalizációról tartott előadást.
(Világgazdaság: Verseny kérdőjelekkel, május 20.)
*Az Informatikai és Hírközlési Minisztérium pályázatot hirdet rádióberendezések és távközlő végberendezések megfelelőségét vizsgáló szervezetek létrehozásának támogatására.
A pályázatok beadási ideje 2003. július 15.
(Népszabadság, Népszava: Pályázati felhívás, május 20.)
*Komoly kihívás elé néz Kai-Uwe Ricke, a Deutsche Telekom fél éve kinevezett elnöke, aki kedden először találkozik személyesen magánbefektetőkkel.
(Budapesti Nap: Szidhatják Rickét, május 20.)
*Az amerikai tőkepiaci felügyelet, a SEB félmilliárd dolláros bírságot szabott ki a könyvelési visszaélések miatt csődbe jutott WorldCom távközlési óriás vállalatra. A csalás során a társaság 11 milliárd dollárral növelte valótlanul profitját.
A kiszabott büntetés minden idők legnagyobb ilyen természetű bírságának számít az Egyesült Államokban.
(Világgazdaság: Rekordbírság a WorldComnak, május 20.)
*A Budapesti Értéktőzsdén 12,5 milliárd forintos forgalom mellett 0,11 százalékos csökkenéssel 8228,50 ponton zárt az index.
A vezető papírok közül a Matáv 0,69 százalékot erősödött.
A 860 forinton nyitó távközlési részvény árfolyama a délután emelkedésnek indult, a kereskedés vége felé 900 forinton zárt..
(Napi Gazdaság: Kilencszáz forinton is járt a Matáv, május 20.)
*A Fővárosi Bíróság jogerős ítéletében 155 millió forint megfizetésére kötelezte a Matáv Rt.-t.
A pert megnyerő Vodafone számára ezzel lezárult a Vivendi (Invitel), a Hungarotel és az Emitel díjfizetésének megtagadásával kapcsolatos, 2001 óta tartó jogvita, a Matáv azonban várhatóan a helyi távközlési szolgáltatókon próbálja meg behajtani az összeget.
A Vodafone a perben azt sérelmezte, hogy 1999-ben az általa az LTO-k számára felszámított mobilvégződtetési díjat a Matáv nem fizette meg.
Hermány Csaba, a Matáv jogi osztályának vezetője elmondta, a Matáv tranzit szolgáltatóként állt a Vodafone és az LTO-k között, és mint ilyennek volt feladata az LTO-k által a Vodafone-nak fizetett díj beszedése.
Az LTO-k azonban a Vodafone aktuálisan megállapított díját nem, csak egy korábbi alacsonyabb díjat fizettek meg a társaságnak, amit a Matáv továbbított is a Vodafone felé.
Mivel azonban a Vodafone és az LTO-k között nem volt közvetlen szerződéses kapcsolat, csak a Vodafone és a Matáv, illetve a Matáv és az LTO-k között, a Vodafone követelését csak a Matávon érvényesíthette.
(Napi Gazdaság: Pert nyert a Vodafone Magyarország a Matávval szemben, Magyar Hírlap: Pert nyert a Vodafone a Matáv ellen, Magyar Nemzet: Pert nyert a Vodafone, Világgazdaság: Pert nyert a Matáv ellen a Vodafone, Mai Nap: Pernyertes Vodafone, Népszava: Pert nyert a Vodafone, január 20.)
*Csütörtöktől indul a vezetékes telefonszámok tényleges hordozhatósága.
A Nemzeti Hírközlési Hatóság közleménye szerint január 22-én valósul meg első alkalommal, hogy egy hazai vezetékes telefonra előfizető új szolgáltatót vesz igénybe.
Lapértesülések szerint az első "áttérési" megbízást a GTS-DataNet kapta a munkahigiéniai eszközökkel kereskedő budaörsi székhelyű Beltex Kft.-től.
A lap a számhordozást nyújtó hazai vezetékes telefonszolgáltatók között említi az eTel Kft.-t, a GTS-DataNet Kft.-t, az Invitel Rt.-t, a Matáv Rt.-t és a PanTel Rt.-t is.
A mobilszolgáltatásban májustól kell megteremteniük a cégeknek a számhordozhatóság lehetőségét.
(Magyar Nemzet: Viszik az első száz számot, Világgazdaság: A Beltex Kft. az első telefonszám-hordozó, Népszava: Megvalósul a számhordozás, Metro: A mobilszám is továbbvihető lesz, Magyar Hírlap: A nap kapcsolása, január 20.)
*Baumgartner Zsolt menedzserének ma kell választ adnia a Mindarinak, hogy megvan-e a 8 millió dollár a magyar versenyző Forma-1-es szerepléséhez.
A Matáv segítségével egy emelt díjas telefonvonalat létesítettek, melynek tárcsázásával bárki 500 forinttal támogathatja Baumgartner F1-es szereplését.
(Blikk: Baumgartner ma válaszol a Minardinak, Magyar Nemzet: Baumgartner Zsolt kér és remél, Népszava: Támogató hívások Baumgartnernek, Népszabadság: Baumgartner: él a vonal, január 20.)
*A Matáv szolgáltatási színvonalának folyamatos javítása érdekében előre tervezett üzemfenntartási munkálatokat végez.
A munkák során január 21-én éjszaka, az Újpalota központ ellátási területén 30-40 percre átmeneti kimaradás várható a telefonszolgáltatásban.
(Magyar Nemzet, Népszava: A Matáv, Magyarország vezető távközlési szolgáltatójának közleménye, január 20.)
*Amennyiben a Westel a már sokat említett névváltoztatás mellett dönt, jóval perspektivikusabb megfontolások állnak majd e mögött, mint a névváltoztatás által indukált marketinglépések terhei - véli Nádasi Katalin, a BKÁE marketingtanszékének oktatója.
A hazai mobilpiacon az előfizetők száma már meghaladta a 7 milliót, szakértők szerint a telítettségi határ 8 millió körül van.
A még meghódítható ügyfélréteg többnyire potenciális kártyás ügyfelekből áll.
E szegmensben meglehetősen erőteljesen lépett fel a Vodafone.
Nádasi szerint a névváltással kapcsolatos igen fontos kérdés, hogy elég erős-e az ügyfelek márkahűsége ahhoz, hogy egy másik márkanév alatt is megtartsák szolgáltatójukat.
(Napi Gazdaság: Milliárdokba kerülhet a Westel-T-Mobile márkaváltás; A célcsoportokat figyelembe véve, január 20.)
*Az Axelero Internet Rt. új vezérigazgató-helyettesekkel erősíti gárdáját.
Szász Dániel a pénzügyi, Szalay-Bobrovniczky Kristóf pedig a marketing vezérigazgató-helyettesi posztot tölti be.
Szalay-Bobrovniczky 1999-ben csatlakozott a PanTel Rt.-hez, ahol 2000-2002-ig kereskedelmi igazgató, majd vezérigazgató-helyettes volt.
2002-től az Euroweb Magyarország Rt. vezérigazgatója volt. (Napi Gazdaság: Új vezetők az Axelerónál, január 20.)
*Újabb kétéves megállapodást írt alá a Pannon GSM és a Magyar Autóklub.
Az immár öt éve tartó kapcsolat így még szorosabbá válik az autóklub és a mobilszolgáltató között.
A MAK munkája során nélkülözhetetlen a megbízható, nagy teljesítményű és gyors távközlési háttér biztosítása.
Ezt a feladatot 1998 óta a Pannon GSM látja el.
(Népszava: Pannon GSM-autóklub-megállapodás, január 20.)
*A tavalyi magas költségvetési hiány oka a megugró áfa-visszaigénylés és az szja-adókedvezménnyel élők nagy száma.
Veres János, a PM politikai államtitkára a parlament költségvetési bizottságában a Sulinet Expressz programról szólva elmondta: nem hagyják csökkenteni a számítógép beszerzéshez kapcsolódó sulinetes kedvezményt.
(Magyar Hírlap: Marad a Sulinet-kedvezmény, Világgazdaság: Veres a hiányt magyarázta, január 20.)
*A Pannon GSM Rt. tájékoztatja előfizetőit, hogy a január 13-án és 14-én megjelent közleményében a 1750-es hívószám hívásdíj-módosulásának hatályba lépési időpontja tévesen jelent meg.
A hatályba lépés dátuma február 3.
(Népszabadság: Helyesbítő közlemény, január 20.)
*A tervek szerint 2004-ben 14 500 munkahelyet szüntet meg a France Télécom, így az év végére 202 ezerre csökken alkalmazottainak száma.
A 2004-re tervezett leépítések során a 47,5 százalékban France Télécom-tulajdonú TPSA-tól mintegy 5 ezer embert küldenek majd el.
(Világgazdaság: Leépít a France Télécom, Magyar Nemzet: A France Télécom..., január 20.)
*A Sony Ericsson Mobile Communications AB 1,437 milliárd eurós bevételt jelentett a tavalyi utolsó negyedévről, mely az egy évvel korábbihoz képest 16 százalékos emelkedésnek felel meg.
A vállalat az említett időszakban 43 millió eurós nyereséget ért el.
A 2003-as utolsó negyedévben 8 millió, míg tavaly egész évben 27,2 millió mobiltelefont adtak el, ez utóbbi szám 19 százalékkal haladja meg a 2002-es adatokat.
(Napi Gazdaság: Teret vesztett, de nyereséges a Sony Ericsson; New York nélkül is van élet, Magyar Hírlap: Már nyereséges a Sony Ericsson, január 20.)
*A német Infineon AG az egy évvel korábbi veszteség után a 27-32 millió eurós elemzői várakozásokat meghaladó, 34 millió euró nettó nyereséget ért el üzleti éve decemberrel véget ért első negyedében.
A növekedés a költségcsökkentés és a főleg mobiltelefonokba, számítógépekbe épített chipek iránti kereslet élénkülésének köszönhető.
(Napi Gazdaság: Stabil növekedésre számít idén az Infineon, január 20.)
Sting hivatalos internetes oldalán ingyenes koncertet ígér a magyaroknak.
A sztár hazai fellépését több fórum is a Westellel hozta összefüggésbe.
A Westel koncertjeit ugyanakkor mindig június 30-án tartották, ezért a hivatalos közleményig csak találgatni lehet, vajon ki szponzorálja az eseményt.
(Blikk: Sting ingyenes pesti bulit ígér, január 20.)
*Július 1-jétől a TCW Rt. üzemelteti a TVK Rt. tiszaújvárosi komplexumát, a két évre szóló megállapodás magában foglalja a TVK 128 ingatlanát.
A szerződéssel a TCW - a Matáv Rt. és a Mol Rt. után - immár a harmadik tőzsdei nagyvállalatnak szolgáltat. (Magyar hírlap: A TCW üzemelteti a T'VK ingatlanjait, Napi Gazdaság: A TVK ingatlanait is a TCW üzemelteti, július 12.)
*Az eredetileg kitűzött 2005-tel szemben minden remény megvan arra, hogy már az idén nyereséges évet zárjon az Axelero Internet Rt - közölte Simó György vezérigazgató.
A társaság tavaly 12,06 milliárd forint árbevétel mellett nettó 2,288 milliárd forint veszteséget termelt.
A cégnek jelenleg 260 ezer ügyfele van.
(Napi Gazdaság: Még az idén ledolgozhatja veszteségét az Axelero, július 12., Népszava: Nyereséges lehet az Axelero, július 10.)
*A T-Mobile országos úszóbajnokságon Kis Gergő 800 m gyorson, Cseh László 200 háton országos csúcsot döntött.
(Magyar Nemzet: Magyar csúcsok, július 12.)
*Az olimpiai láng 27 országba jutott el 11 ezer futó segítségével.
Vasárnap reggel húsz magyarnak megadatott mindez Kréta szigetén.
Az esemény üzleti partnere volt többek között a T-Mobile is, amelyet Sugár András vezérigazgató képviselt.
(Magyar Hírlap: Magyarok az olimpiai lánggal, Blikk: Kokónál kialudt az olimpia tüze, Nemzeti Sport: Húsz magyar a váltóban, július 12.)
*Több poszton is változás történt az Euroweb és Elender közelmúltbeli fúziója eredményeként létrejött Euroweb Internet Szolgáltató Rt.-nél.
A cég új létesítési és ügyfélkapcsolati igazgatója Madarász Tünde.
A műszaki igazgatói posztot Békési Sándor tölti be, míg pénzügyi igazgatónak Garancsi Erikát nevezték ki.
(Világgazdaság: Új vezetők az Euroweb Rt.-nél, július 12.)
*Az információs társadalom hatékonyabbá tétele érdekében a napokban újabb megállapodást kötött az IHM és az MTA.
Az először közel egy éve aláírt alapegyezmény fő gondolata az volt, hogy az MTA olyan kutatásokat végezzen az információs társadalom kialakítása terén, melyek segítik a tárca munkáját.
A megállapodás idei évre történő kiterjesztése 100 millió forintos támogatást biztosít az MTA-nál végzendő feladatokhoz.
(Világgazdaság: MTA-IHM: támogatni csak a hasznosítható!, július 12.)
*A Bay Zoltán Alkalmazott Kutatási Alapítvány Logisztikai és Gyártástechnikai Intézetének működésével a hazai akadémiai, felsőoktatási és vállalati kutatási struktúra piaci jegyeket hordozó elemmel egészült ki.
Ennek egyik kiemelkedő eredménye a távközlési alkalmazásokhoz kapcsolódik.
Az intézet világszabadalmát a Pannon GSM munkatársaival dolgozták ki.
Az eljárással azonosíthatóak a gépkocsik az ellenőrzési pontokon: határállomásokon vagy akár parkolókban.
(Világgazdaság: Miskolci világszabadalom mozgójármű-követésre, július 12.)
*110 távközlési szolgáltatóval van szerződése világszerte a mobiltelefonokra és kéziszámítógépekre a videojátékokat fejlesztő és kiadó francia Gameloftnak.
A cég hazánkban mindhárom mobilszolgáltatóval együttműködik.
(Világgazdaság: Terjeszkedik a Gameloft, július 12.9
*Nem tudják használni a tanyavédelmi program keretében kiosztott mobiltelefonokat - olvasható a Népszabadság riportjában.
A tanyák nagy részén a mai napig nincs áram és vezetékes ivóvíz, így a mobiltulajdonosok csak akkor tudják használni a készülékeket, ha a mezőőr meghatározott időközönként hazaviszi, s otthon újratölti a telefonokat.
(Népszabadság: Erzsi néni mobilja, július 10.)
*A világ legnagyobb PR-cége, a Porter Novelli magyarországi partnerének a Noguchi Communicationt választotta.
A Noguchi ügyfelei között olyan cégek találhatóak, mint a Kraft Food, az Ericsson, a HP vagy a Tetra Pak.
(Világgazdaság: A Noguchi lett a Porter Novelli partnere, július 12.)
*Tóth András, a MeH polgári titkosszolgálatokat irányító politikai államtitkára szerint a büntetőeljárásról szóló és a nemzetbiztonsági törvényt is módosítani kell annak érdekében, hogy ne vesszenek el telefonlehallgatások útján szerzett bizonyítékok.
Az elmúlt hetekben ugyanis sorra szüntették meg azokat a büntetőeljárásokat, melyekben nem az adott cselekménnyel összefüggésben elrendelt telefonlehallgatások jegyzőkönyveit is bizonyítékként használták fel.
(Népszabadság: Fontos bizonyítékok veszhetnek el, július 12.)
*A Cesky Telecom privatizációja szeptemberben kezdődhet, melyből kétmilliárd dollár bevétel várható.
(Magyar Hírlap: A Cesky Telecom, július 12.)
*A kínai főváros egyre kevésbé hasonlít a róla régóta keringő, sokat emlegetett klisékre.
Pekingben nemcsak, hogy felütötte fejét a modern technológia, de legújabb technikai vívmányok át is alakítják az ázsiai nagyhatalom központját.
A Magyar Nemzet beszámolója szerint a tizenévesek és a maoista veteránok egyaránt nagy lelkesedéssel használják mobiltelefonjaikat.
A modellpaletta túlszárnyalja az európai kínálatot is.
Az olyan gyártók, mint például a Nokia egyre jobban a kínai piacra építi technológiáját.
(Magyar Nemzet: Kína, az ellentmondások birodalma, július 12.)
*Beszélő mobiltelefont fejlesztettek ki finn kutatók vakok számára.
A készüléket GPS-szel és internet-kapcsolattal látták el, hogy a felhasználó a lehető legrövidebb idő alatt megtudja, pontosan hol is tartózkodik.
(Metro: Útvonalat is tervez a beszélő telefon, Népszabadság: Beszélő mobiltelefont fejlesztettek ki, Mai Lap: Beszélő telefonok, július 12.)
*A közeljövőben 325 millióra nő a szélessávú internet-eléréssel rendelkező családoknak a száma.
A töretlen fejlődést az ázsiai térség igényei hajtják tovább, ahol rövid úton mintegy 2-3 millió új előfizetőre számítanak.
(Mai Lap: Villámgyors internet százmillióknak, július 10.)
Budapest első kerületének fideszes polgármestere szereti titokban tartani a közmeghallgatásait.
A lap jegyzetírója szerint, bár a színjátékok a színházba, nem a Matáv-székházba valók, neki ott mégis a demokrácia és az önkormányzatiság paródiáját kellett végignéznie.
(Magyar Hírlap: Zártkörű közmeghallgatás, július 12.)
*Kampányt indít a Netért a betárcsázó programok okozta károk csökkentésére.
A szervezet a kampány részeként internetes oldalt hoz létre, ahol a felhasználók a betárcsázó programokkal kapcsolatban pontos információkhoz juthatnak.
A kezdeményezést támogatja a legnagyobb magyar távközlési szolgáltató, a Matáv is.
(Világgazdaság: Tárcsázó programok, július 28.)
*Orbán Viktor nem érti, miért határozott a kormány néhány állami tulajdonú cég eladásáról - olvasható a Magyar Hírlap jegyzetében.
Az ellenzék vezére ellenzi az agrárgazdaságok, Hollóháza, a Balatoni Halászati Rt., a Tankönyvkiadó privatizációját, ellenzi, hogy értékesítsék a Richter gyógyszergyár még állami kézben lévő kisebbségi részvénycsomagját.
A privatizáció elsődleges célja nem az eladási ár bevételezése, a saját tulajdonra jobban vigyáz az ember, mint ha hivatalnokként kezeli a "közét".
A telefon másfél évtizede a postához tartozott. Aztán leválasztották és privatizálták.
Aki ma veszi igénybe a Magyar Posta, illetve a Matáv vagy a T-Mobile szolgáltatásait, érzékelheti a különbséget.
(Magyar Hírlap: Orbán ne tudná?, július 28.)
*Idén nyáron mindhárom hazai mobilszolgáltató kínál valamilyen barangolási kedvezményt.
Az akciók elsődleges kedvezményezettjei az előfizetéses ügyfelek, de néhány akcióba a kártyások is bekapcsolódhatnak.
A T-Mobile Magyarország mindkét ügyfélkörnek szóló kedvezményt jelentett be a közelmúltban.
A nyári hónapokra oly módon csökkenti a szolgáltató előfizetőinek számláját, hogy 6 külföldi T-Mobile-hálózatban ingyenessé teszi a hívásfogadást.
A Pannon GSM nyári kedvezményes roaming-ajánlata havidíjas előfizetőknek szól, igénybevételével 14 európai országból telefonálhatnak, percenként egységesen 249 forintért, feltéve, ha az akcióban részt vevő szolgáltatók hálózatát használják.
A legtöbb országra kiterjedő kedvezményt a múlt év decemberében vezette be a Vodafone Magyarország.
A havidíjas ügyfeleknek a világ 35 országában kedvezményes híváslehetőségeket kínáló Vodafone World tarifazónától függően percenként 260-880 forintos hívás-és percenként 95-195 forintos hívásfogadási tarifát tartalmaz.
(Világgazdaság: Roamingajánlatok, július 28.)
*Bár a szabadidő-eltöltéssel kapcsolatos információk és tartalmak a legkeresettebbek közé tartoznak a világhálón, a hazai szálláshelyek online szolgáltatásainak használatában még van hová fejlődni - derül ki a GKI Gazdaságkutató Rt., a T-Mobile Rt. és a Sun Microsystems Magyarország Kft. legutóbbi felméréséből.
(Világgazdaság: E-turizmus: fehér foltok, július 28.)
*A T-Mobile Magyarország Rt. értesíti előfizetőit, hogy az Általános és Domino Üzletszabályzatokat, az adathálózati szolgáltatás és internet-hozzáférés, -ellátás, a nyilvánosság számára hozzáférhető bérelt vonati szolgáltatás, és a nyilvánosság számára hozzáférhető dedikált üzleti hálózati szolgáltatás Általános Szerződési Feltételeit módosítja.
(Népszava, Népszabadság: Közlemény, július 28.)
*Egy rövid ingyenes kódszám segítségével immár egyértelművé válik, hogy "átvitt" mobilszámot hívnak-e az előfizetők, s így kiderülhet, esetleg drágább-e a reméltnél a telefonálás.
Az EU részéről egységes fellépést sürget Magyarország az ún. betárcsázós emelt díjas internet-szolgáltatások ellehetetlenítése érdekében - mondta el Juhász Károly, a hírközlési fogyasztói jogok képviselője.
A modemes internetezőket az is védené, ha kérnék telefontársaságuktól a nemzetközi hívások kódolását, mivel ez is megakadályozná az automatikus tárcsázást.
Az NHH egyébként olyan nyilvános adatbázis létrehozását is tervezi, mely tartalmazza a csalók által használt telefonszámokat, s vizsgálják egy szoftveres megoldás lehetőségét is.
(Napi Gazdaság: Pillanatok alatt kiderül, melyik szolgáltatóhoz érkezik a hívás, Blikk: Ingyenes kód, Metro: Az automatikus roaming túl drága, Mai Nap: Telefonszám-adatbázis, július 28.)
*A Pannon GSM 15 százalékkal, 18,15 milliárd forintra növelte adózás előtti eredményét idén az első félévben, a bázishoz képest.
A távközlési cég idén az első fél évben 17 százalékkal, több mint 3 milliárd forinttal, 19,1 milliárd forintra javította üzemi eredményét is.
A társaság EBITDA-ja júniusban 33,58 milliárd forint volt, szemben az egy évvel korábbi 31,3 milliárd forinttal.
A cég ügyfeleinek száma a tavaly júniusi 2,715 millióról idén 2,807 millióra emelkedett, a bővülés 3 százalékos volt.
(Napi Gazdaság: A Pannon GSM 18 milliárdos profitra tett szert az első félévben, Világgazdaság: Pannon GSM Rt.: javuló eredménymutatók, július 28.)
*Hamarosan megkezdik az amerikai terjeszkedést azok a magyar informatikai cégek, melyek a közelmúltban e célra állami támogatást is kaptak.
Az IHM döntése értelmében 10 magyar informatikai vállalkozás kapott támogatást az amerikai piac meghódításához.
A távközlési és informatikai szolgáltatások területén működő kis- és középvállalkozások számára az év elején hirdetett az IHM 200 millió forint keretösszegű pályázatot az amerikai piacra jutás megkönnyítésére.
(Világgazdaság: Amerika meghódítása előtt, július 28.)
*A Fidesz szerint Keller László alkalmatlan a közpénzek felhasználásának ellenőrzésére, ezért távoznia kell az államtitkárság éléről, mivel többször törvényt sértett, illetve nem tárta fel a Medgyessy-kormány működése alatt történt korrupciós ügyeket, jogszabálysértéseket.
Répássy Róbert frakcióvezető-helyettes szerint Keller Lászlónak olyan ügyek kerülték el a figyelmét, mint például a Sulinet-ügy, melyekben később törvénysértéseket állapítottak meg.
(Magyar Nemzet: Fidesz: Kellernek mennie kell, Népszabadság: Répássy Keller távozását követeli, július 28.)
*A védelmi költségvetés alakulásán múlhat, hogy tud-e további közel 10 milliárd forintért gépjárműveket rendelni a haderő számára 2005-re a Honvédelmi Minisztérium.
Az URH-rádiók beszerzése függőben van, ám más híradás-technikai eszközök vásárlására a tárca több tender elindítását tervezi.
A tendernyertes norvég Kongsberg Defence vállalat az első 334 eszközt az idén áprilisban szállította le, ám a honvédség nem vette át a szállítmányt, mert a rádiók nem feleltek meg bizonyos követelményeknek.
(Világgazdaság: Ajánlat terepjárók szállítására, július 28.)
*A lengyel TPSA kedden 1,5 százalékos emelkedést jelentett első félévi eladásaiban, mely kevesebb mint a fele megcélzott idei növekedési ütemének.
A cég alighanem egész éves előrejelzését kénytelen lesz lefelé módosítani.
A forgalom 1,944 milliárd euróra nőtt az egy évvel korábbi 1,914 milliárd euróról.
Az üzemi eredmény az első félévben 428 millió euróra gyarapodott az egy évvel korábbi 412 millióról.
(Magyar Hírlap: "Foglaltat jelez" a lengyel Matáv, július 28.)
*Az egy évvel korábbi 4,6 milliárd után 5,3 milliárd euró üzemi eredményt jelentett az első félévre a Francé Télécom SA.
A nettó profit 2,5-ról 1,1 milliárd euróra esett ugyan vissza, de ehhez hozzátartozik, hogy a tavalyi első félévben a társaság veszteséges lett volna, ha nincs egy 3,3 milliárd eurós egyszeri tétel.
A franciaországi hagyományos vezetékes telefonszolgáltatásból származó bevétel 1,1 százalékkal csökkent, ami sokkal kisebb a tavalyi első félévben regisztrált 5,2 százalékos visszaesésnél.
(Napi Gazdaság: Széles sávon száguld a France Télécom, Világgazdaság: Csökkenő nyereség a France Télécomnál, július 28.)
*Az Európai Bizottság kifogásolja a Vodafone és az MmO2 által alkalmazott nagykereskedelmi roamingárakat.
A két mobilcég, kihasználva domináns helyzetetét a brit piacon, 1997 és 2003 szeptembere között méltánytalan és túlzottan magas díjat kért a külföldi mobilszolgáltatóktól, melyek előfizetői a szigetországba utazva használták a brit hálózatokat.
(Világgazdaság: Brüsszeli kifogások a drága brit roaming miatt, július 28.)
*A széles sávú eléréssel rendelkezők több mint egynegyede olcsó, 512 kbps sebességnél lassúbb hálózati kapcsolatot biztosító termékcsomagot, illetve percdíjas szolgáltatást választott, miközben az európai felhasználók egy része olyan szupergyors összeköttetést használ, mely a lassúbb eléréssel bíró netezőkével össze sem hasonlítható internetezési élményt garantál.
A Jupiter Research kutatása szerint 2009-re az európai háztartások 59 százaléka fog Internet-kapcsolattal rendelkezni és e hozzáférések 63 százaléka lesz széles sávú.
(Napi Gazdaság: Európában nő a szélessávú-szakadék, július 28.)
*Az elmúlt héten újabb, második negyedévi gyorsjelentések láttak napvilágot Európában és a tengerentúlon: ahogy egy héttel korábban, ismét az amerikai tőzsdéken szereplő cégek álltak elő több, figyelemre méltó féléves adattal.
A távközlési szektorban is több nagyvállalat rukkolt elő gyorsjelentéssel a múlt héten.
A mobiltelefon-gyártók közül mind az amerikai Motorola, mind a svéd Ericsson várakozásokat meghaladó eredményeket publikált.
(Világgazdaság: Kiváló negyedéves eredmények külföldről, július 28.)
Orbán Viktor leállítaná a privatizációt.
A parlament többsége azonban aligha ért majd egyet a Fidesz-MPSZ elnökével: a kormány elvi okokból támogatja a további magánosítást, s az ÁPV Rt.-nek sem jönne rosszul a tervezett 77 milliárd forintos bevétel.
A kasszába befolyó magánosítási bevételeket az állam felhasználja folyó kiadásaira: így lett a Matáv-részvényből autópálya, tanári fizetés vagy vécépapír a minisztériumokban.
(Magyar Hírlap: Mi legyen a családi ezüst maradékával?, július 28.)
*A Wall Street Journal tegnapi száma szokatlan - bár nem először felröppenő - hírrel (értesüléssel, kacsával?) örvendeztette meg a Matáv-tulajdonosokat.
A mértékadó amerikai lap a DT-hez közálló forrásokra hivatkozva arról írt, hogy a DT több közép-európai érdekeltségében növelné a részesedését.
A Matáv - egy nappal a gyorsjelentése közzététele előtt - szokása szerint nem kommentálta a felvetést, amelyet a megfigyelők többsége eléggé valószínűtlennek tart.
A piac sem reagált a hírre, a telekom-papír átmenetileg ugyan 815 forintig erősödött, ám végül 807 forinton zárta a kereskedést.
A DT a MagyarComon keresztül a Matáv 59,6 százalékát mondhatja magáénak.
A pakett felét még a kilencvenes évek eleji privatizáció során, viszonylag olcsón szerezte.
A másik felét az Ameritechtől 1937 forintos árfolyamon vásárolta ki.
A Matáv fejlődésének készpénztermelő szakaszába lépett (ezt jelzi az idei 70 forintos osztalék), de dőreség lenne azt hinni, hogy pusztán az osztalék miatt a DT hirtelen kifizetne legalább 1,3 milliárd eurót.
A tőzsdei jelenlét a Matáv - amúgy elég hatékony érdekérvényesítő képességgel bíró - menedzsmentje szempontjából kulcskérdés, hiszen ez különbözteti meg a Matávot a legtöbb "sima" DT-leánytól.
Ráadásul a Matáv magyar és amerikai tőzsdei jelenléte a külföldi akvizíciók során is pluszt hozott eddig.
(Napi Gazdaság: Kivezetné a DT a Matávot?, Világgazdaság: DT: Matáv-kivásárlás?, Népszava: Kelet-Európában terjeszkedik a Deutsche Telekom, Magyar Hírlap: Matáv, augusztus 12.)
*A vezető részvények közül a lehető legkisebb nyereséget a Matáv-papírok hozták tulajdonosaiknak.
A Deutsche Telekom magyar leányvállalatának részvényei egy év alatt csupán 0,6 százalékos hasznot realizáltak.
Év közben a Matáv-papírok 14,6 százalékos eredményt is produkálhattak tulajdonosaiknak, ha azokat március-április hónapokban 960 forintos éves csúcson értékesítették.
A Matáv növekedési kilátásait a magyar távközlési piac beszűkülése korlátozza, ezért a német anyavállalat már megkezdte azon lépéseket, hogy a magyar társaság mint bástya szolgálja a céget, s innen indítsanak meg akvizíciókat délkelet-európai irányba.
Az első ilyen lépést a macedóniai Maktel társaságban szerzett többségi tulajdon jelentette: az akvizícióra a Matáv a Deutsche Telekomtól kapott 300 millió eurós hitelt.
Az elemzők jelenleg bizakodóak, mivel a Matáv tulajdonában lévő T-Mobile Rt. egyre nagyobb nyereséget hoz, de sok függ a harmadik generációs távközlési tendertől; illetve annak lehetőségeitől is.
(Magyar Nemzet: A jelzálogbank az év legjobb befektetése, augusztus 12.)
*Az athéni olimpia előtt nyilatkozva Sugár András, a T-Mobile Rt. vezérigazgatója nyolc aranyérmet, összesen pedig 20 medált vár a magyar olimpiai csapattól.
A vállalat már indulása óta a MOB és az olimpia sport fő támogatója, ezúttal is számtalan sportágban, többek között kézi- és vízilabdában, úszásban, kajak-kenuban, súlyemelésben, vitorlázásban és teniszben érdekelt a társaság az általa szponzorált mintegy 41 olimpikonon keresztül.
A T-Mobile szponzorációs törekvéseivel kapcsolatban hangsúlyozta: a támogatásokkal arra törekszenek, hogy biztos hátteret biztosítsanak a felkészüléshez.
Ez az elv vezérli a T-Mobile-t az athéni olimpiát követően is.
(Világgazdaság: Mit várnak a szponzorok?, augusztus 12.)
*A Matáv Nyáresti koncertek sorozatában augusztus 12-én este 8 órakor a Pesti vármegyeháza Díszudvarán Oláh Kálmán és zenész társai adnak koncertet.
(Népszava: Jazzest Oláh Kálmánnal, augusztus 12.)
*Szeptemberben írja ki az IHM az egységes digitális rádiórendszer (EDR) kiépítésére és működtetésére vonatkozó pályázatot, amivel egy tíz éve húzódó ügy végére kerülhet pont.
A készenléti szervek által használt, rég elavult kommunikációs technológia leváltására a Tetra, a Tetrapol és egy "felturbózott" GSM rendszer is alkalmas.
A tendert technológiasemlegesként hirdeti meg az IHM, a szakértők azonban alapvetően két rendszert tartanak esélyesnek a pályázaton: a Tetrát és a Tetrapolt.
A Tetrapol harmincnégy országban nyolcvan hálózattal van jelen: a legtöbb helyen országos lefedettséggel működik.
A Tetrapolt a francia-német érdekeltségű EADS Telecom (az Airbus gyártója) forgalmazza, amely hagyományosan a Siemensszel dolgozik együtt, Magyarországon is az utóbbi végezné a helyi igényekhez alakítást.
A technológiát a Nemzetközi Telekommunikációs Unió (ITU), valamint az Európai Rendőri Szervezetek schengeni csoportja is elismeri.
A Tetra 1997-ben vetette be rendszerét élesben, és először a finn készenléti erők biztonságos kommunikációjáért felelt.
Az Európai Távközlési Szabványosítási Intézet ezt ismeri el iparági szabványnak a professzionális digitális rádiórendszerek közül.
A Tetra rendszerek kiépítésében is élen jár a mobiltechnológia két nagyágyúja, a Motorola és a Nokia.
(Magyar Hírlap: EDR-tender: harc a hálózatért, augusztus 12.)
*A Wallitrade-hez került az Antenna Hungária (AH) százszázalékos leányvállalata, az AM-IT Rt. Az AH tavaly decemberben közölte, hogy korábbi partnereitől megvásárolta az AM-IT kisebbségi részvénycsomagját azzal a céllal, hogy a társaságot később teljes egészében értékesítse.
Az AM-IT nyújtja az Antenna Hungária részére az informatikai szolgáltatásokat.
(Magyar Hírlap: Antenna, augusztus 12.)
*Európa vezető internetszolgáltatója, a T-Online International AG. folytatólagos tevékenységei után 62 százalékos nyereségnövekedést jelentett a második negyedévre vonatkozóan.
A javulás előfizetői bázisa növekedésének és eredményes költségcsökkentési programjának tudható be.
A díjbevétel 499,5 millió euró lett, 11 százalékkal magasabb az előző évinél, de alacsonyabb az elemzők, által várt 502,6 millió eurónál.
(Magyar Nemzet: T-Online: egyre több előfizető, Világgazdaság: Nyereséges T-Online, Magyar Hírlap: Nagyot javított a német T-Online, augusztus 12.)
*Nyugat-Európában is a techszektor részvényei kerültek az élre a lejtmenetben: az Alcatel például négy-, az Ericsson pedig csaknem ötszázalékos veszteséget volt kénytelen elkönyvelni.
(Napi Gazdaság: Külföld: techszakadás New Yorkban, augusztus 12.)
*Az új cseh kormány programtervezetének kiszivárgott verziója nem fukarkodik az ígéretekkel, amelyek teljesíthetőségét a nagyprivatizáció folytatása ellenére sem tartják valószínűnek az elemzők.
Jan Mládek miniszterelnöki tanácsadó a CTK cseh hírügynökségnek tegnap úgy nyilatkozott: a Gross-kormány szeretné folytatni a CEZ villamos energetikai és a Ceský Telecom távközlési vállalat privatizációját.
A Ceský Telecom 51 százalékos állami tulajdonrészének eladásából mintegy 50 milliárd cseh korona, a CEZ 16 százalékos részvénycsomagjának értékesítéséből pedig legalább 20 milliárd korona folyhat be.
(Napi Gazdaság: Mindenkinek mindent megígér a Gross-kormány, augusztus 12.)
*A France Télécom francia távközlési szolgáltató és a francia-amerikai Vivendi Universalhoz tartozó Canal Plus Group úgy döntött, hogy kizárólag a Cinven kockázatitőke-befektetési társaság vezette csoporttal tárgyalnak kábeltelevíziós cégeik eladásáról - adta hírül a Financial Times.
A France Télécom és a Canal Plus Group márciusban jelentették be, hogy összeolvasztják, majd eladják kábeltársaságaikat.
A két kábelcég várhatóan október elejére lezáruló egyesítésével 1,7 millió előfizetőjű kábelszolgáltató jön létre, amelynek értékesítéséből 20 százalékkal nagyobb bevételre számít a két vállalat, mint ha külön-külön adnák el kábelszolgáltatóikat.
A két cég azt követően döntöttek kábelcégeik eladásáról, hogy a francia kábelpiac legnagyobb szereplőjét, a Noost megvette a Liberty Mediához tartozó UnitedGlobalcom.
A Noost a tervek szerint összeolvasztják a UnitedGlobalcomhoz tartozó UPC France-szal, és az így keletkező cég 1,8 millió előfizetővel bír majd.
(Világgazdaság: Eladó francia kábelüzlet, augusztus 12.)
*Felszökött a japán Nikon nyeresége a júniussal végződött negyedévben annak köszönhetően, hogy nőtt a félvezető alkatrészeket és kijelzőket gyártó berendezések iránti kereslet.
A Nikon adózott eredménye 1,72 milliárd jen (3,15 milliárd forint) volt a júniussal végződött negyedévben az egy évvel korábbi hatvankilencmillió jen után.
(Magyar Hírlap: Jelentősen megugrott a Nikon nyeresége, augusztus 12.)
*Nagy vihart kavart az. a távközlési újdonság, amely lehetővé teszi, hogy az előfizető mobiltelefonjának kijelzőjén megjelenjen, éppen merre jár.
A mobilszolgáltató nemrég indította be Iránytű nevű új szolgáltatását, amely könnyen családi botrányokat okozhat.
(Mai Nap: Mobilos iránytű, augusztus 12.)
*Megkétszerezte az elmúlt egy évben széles sávú internet-előfizetőinek számát a UPC Magyarország Kft. A cég az elmúlt években végrehajtott, 350 millió dolláros fejlesztések nyomán immár 16 nagyvárosban 600 ezer háztartás számára teszi lehetővé a széles sávú internet-kapcsolatot.
(Magyar Hírlap: Duplázott az elmúlt egy évben a UPC, augusztus 12.)
*A különböző vezeték nélküli adatátvitelek és hálózati technikák ma már olyannyira olcsók és elterjedtek, hogy bárki vásárolhat és üzembe helyezhet egy ilyen egységet.
A nemegyszer engedély nélkül telepített eszközökön zajló adatforgalmat "kiszimatolva" az irodák melletti parkolókban rejtőznek a bizalmas információkra, védtelen hálózatokra vadászó hackerek.
Nehéz őket elcsípni, hisz a Hírközlési Főfelügyelet csak frekvenciaszempontból szabályoz - a hivatalos forgalomban lévő eszközökön rajta is van a matricájuk, mely szerint frekvenciagazdálkodási szempontból "tiszták".
Az adatvédelmi szabályozás minden cég saját, jól felfogott érdeke - mondta el Keleti Artúr, az Icon Rt. üzletág-igazgatója.
A szakember szerint már nem egy hazai cégnél előfordult, hogy az informatikai vezetés tudta nélkül az alkalmazottak vezeték nélkülivé "varázsolták" meglévő céges hozzáférésüket, lehetővé téve, hogy illetéktelenek is hozzáférjenek a cég belső informatikai hálózatához.
Az Egyesült Államokban a napokban várható ítélet három, Michigan államból származó férfi ügyében, akik beismerték, hogy még tavaly áprilisban, Southfielden autójukkal áthajtva felfigyeltek egy nyitott, drót nélküli internet-hozzáférésre, és azon nyomban, laptopjuk segítségével betörtek a főleg barkácstermékeket és szerszámokat árusító Lowe's áruházlánc számítógépes rendszerébe, hogy onnan hitel- és bankkártyaadatokat lopjanak.
(Népszabadság: Túl "forró" pontok, augusztus 12.)
Nigel Thorpe, a Vodafone Magyarország Alapítvány elnöke a hetilap augusztus 7-i számában megjelent cikk kapcsán tesz néhány megjegyzést.
Thorpe leszögezi: hibásan jelent meg a Romaversitas, a Diótörés Alapítvány és az Eszter Alapítvány támogatójának neve.
Mindhárom szervezetet a Vodafone Magyarország Alapítvány támogatja.
A cikk szerint "alig kapott nyilvánosságot a Vodafone Magyarország gesztusa".
Ennek kapcsán az alapítvány elnöke rámutat: a II. Számú Gyermekklinikát nem a Vodafone Magyarország Rt., hanem a Vodafone Magyarország Alapítvány támogatta. (HVG: Tanösvény, 2004/33.)
A New York-i székhelyű Warburg Pincus 90 százalékos tulajdonába került az 1,7 milliárd forint jegyzett tőkéjű FiberNet Kommunikációs Rt. Az ügyletet a Raiffeisen Bank finanszírozta.
A tranzakció értéke 72 millió dollár.
A Fibernet mintegy 150 ezer háztartás kábelszolgáltatója, s ezzel, illetve 6 ezer internet-előfizetőjével jelenleg a harmadik legnagyobb szélessávú szolgáltató Magyarországon.
(HVG: Tulajdonosváltás a FiberNet Rt.-nél, 2004/33.)
Feltűnő sietséggel fogadta el a múlt héten az orosz parlament a szociális juttatások jelentős részét pénzfizetéssé átalakító törvényt.
A múlt héten elfogadott törvény Oroszország lakosságának negyedét, több mint 34 millió embert érinti.
A mintegy másfél száz törvény módosítását tartalmazó csomag országszerte rég nem látott tiltakozási hullámot váltott ki: júniusban több tucat városban, egy időben rendezett tüntetéseken követelték a kedvezmények változatlanul hagyását.
Az utóbbi napokban Moszkvában, a parlament épületének környékén gyűltek össze az elégedetlenkedők.
Az állami ellenőrzésű országos elektronikus médiumok hetekig tartó kampánnyal igyekeztek megmagyarázni, miért jó az embereknek a természetbeni kedvezmények pénzesítése.
Az egyik fő érv az volt, hogy a kis településeken élők nem tudták kihasználni a kedvezmények jelentős részét.
A rászorultak ugyanis nem vesznek igénybe ingyenesen városi és elővárosi tömegközlekedési eszközöket, csak elvétve járnak gyógyszertárba és szanatóriumokba, nincs vezetékes telefonjuk, így hiába élveznének előfizetésidíj-mentességet.
(HVG: Leszámolás, 2004/33.)
A független Szingapúr 39 éves történetének második hatalomváltására kerül sor augusztus 12-én: a városállam alapítójának fia, Li Hszien Lung veszi át a kormányrudat.
A HVG cikke szerint a mostani hatalomváltással a Li család uralma a városállamban újból kiteljesedik, hiszen a leendő kormányfő öccse a legnagyobb szingapúri vállalat, a Singapore Telecom elnöke, második felesége pedig a vezető állami vállalatokat összefogó Temasek holding első embere.
(HVG: Családias légkör, 2004/33.)
EasyMobile néven olcsó a versenytársakénál 50 százalékkal alacsonyabb tarifákat kínáló mobiltelefonszolgáltató céget hozott létre a dán TDC-vel közösen Nagy-Britanniában az easyJet fapados légitársaság alapítója.
(HVG: EasyMobile néven olcsó, 2004/33.)
Húsznál több cégnél tárt fel szabálytalanságot az Oktatási Minisztérium vizsgálata, ötöt pedig ki is zárt a Sulinet Expressz beszállítói programjából.
A tárca önbevalláson alapuló felmérése azt próbálta kideríteni, hogy a korábban megjelölt, s elfogadott forrásokból szerzik-e be a beszállítók az AMD, illetve Intel gyártmányú mikroprocesszorokat.
(HVG: A háló rostája, 2004/33.)
Elégedettek lehetnek azok a befektetők, akik hallgattak a három hónapja egyfolytában az olajrészvények vásárlására buzdító részvényelemzőkre.
Az elemzők általában negyedévente vizsgálják felül a legtöbbet forgalmazott részvényekre vonatkozó ajánlásaikat, míg a kisebb jelentőségű papírokét mindössze félévente, amikor elegendő muníciót kapnak a társaságok gyorsjelentéseiből.
A mostani gyorsjelentési szezon után az elemzők a napokban próbálják megemészteni a rájuk zúduló adattengert, s augusztus végéig rukkolnak majd elő véleményükkel.
Ítéletük kialakításakor a negyedéves adatok mellett azt is figyelembe veszik, hogyan áll a versenytársak szénája, illetve milyenek a makrogazdasági mutatók.
A Raiffeisen 15-20 százalékos eltérések alapján dolgozik, míg a 13 részvényt elemző Erste az általa kisebb kockázatúnak minősített cégeknél (Matáv, Mol, OTP Bank, Richter, Egis, Démász) 15, a nagyobb rizikójúaknál 20 százalékos különbség esetén folyamodik a kategóriaváltáshoz.
(HVG: Ítélethirdetők, 2004/33.)
*Szeptember 6-án kezdődik a parlament őszi ülésszaka.
Az elfogadott ülésezési rend szerint a képviselők tárgyalnak a Matávnak nyújtott adókedvezmények és Medgyessy Péter fiának cége ügyében.
(Magyar Hírlap: Hétfőn indul az őszi ülésszak, Metro: Az Alkotmánybíróság tagjainak megválasztásáról is dönt a Ház, Mai Lap: Lobbiügy a T. Ház előtt, szeptember 3.)
*A második negyedévben folytatódott a vezetékes fővonalak és az ISDN-csatornák számának csökkenése - derül ki a KSH adataiból.
Június végén 3,605 millió vezetékes telefonvonal volt üzemben az országban, mely 5 ezerrel kevesebb az egy évvel korábbinál.
A mobiltelefon-előfizetések száma 158 ezerrel, az elmúlt 12 hónapban összesen 898 ezerrel bővült, s így meghaladja a 8,2 milliót.
Az IHM szerint a kismértékű előfizetésszám-csökkenése ellenére a piac összességében nőtt.
Ezt bizonyítja, hogy az internet-szolgáltatók nettó árbevétele 10 százalékot meghaladó mértékben, 11 milliárd forint fölé emelkedett.
A második negyedévben például 4 százalékkal nőtt az Axelero internet-előfizetőinek száma az első három hónaphoz képest - közölte Megyeri Tibor lakossági marketing osztályvezető.
(Napi Gazdaság: Egyre népszerűbb a mobil; Az informatikai tárca szerint, Népszava: Kevesebb internet, még több mobil, Világgazdaság: Mozgásban a hazai internetezők, Magyar Hírlap: Hódít az ingyenes internet, szeptember 3.)
*A Deutsche Telekom két hazai érdekeltsége, a T-Systems Hungary Kft. és a Matáv Rt. nemrégiben egyesítette erőit.
A Matáv 49 százalékos tulajdonrészt vásárolt a T-Systemsben, mely az együttműködés révén az ország legnagyobb outsourcinggal foglalkozó informatikai szolgáltatójává akar válni.
(Napi Gazdaság: Egymást erősíti a T-Systems és a Matáv, szeptember 3.)
*Szeptember elejétől - Magyarországon elsőként - a UPC Magyarország Kft. kábelrendszerén telefonszolgáltatást indít, mely egyelőre tíz fővárosi kerületben érhető el.
A jelenlegi vezetékes tarifáknál átlagosan mintegy 30 százalékkal olcsóbb új szolgáltatást megrendelők megtarthatják régi számukat.
A szolgáltatás jelenleg mintegy 300 ezer háztartásban érhető el, jövőre megkezdik a fejlesztéseket ahhoz, hogy mielőbb országossá váljon a hálózat.
A UPC jelenleg mintegy 60 településen több mint 700 ezer háztartásnak nyújt kábeltévés szolgáltatást, emellett 16 nagyvárosban érhető el a szélessávú, kábel alapú internet.
(Népszava: UPC: kábeltelefon Budapesten, Napi Gazdaság: Tíz kerületben indul a UPC telefonszolgáltatása, Világgazdaság: Kábelesek a telefonpiacon, Magyar Hírlap: A UPC saját hálózatán, szeptember 3.)
*A Pannon GSM tulajdonosa, a norvég Telenor megvásárolta a montenegrói piacvezető mobilcég, a ProMonte 55,9 százalékos tulajdonrészét.
(Blikk: Többségi részesedés Montenegróban, szeptember 3.)
*A Coca-Cola Magyarország Kft. új italautomatákat vezet be.
A cég a BME szakembereivel közösen multimédiás automatákat fejlesztett ki, amelyből italon kívül mobiltelefon-csengőhangokat, háttérképeket, saját karikatúrákat lehet letölteni.
(Napi Gazdaság: Multimédiás kóla, szeptember 3.)
*Az elmúlt napokban megélénkült az Antenna Hungária részvényeinek forgalma: tegnap öt hónapja nem látott mennyiség, árfolyamértéken több mint 430 millió forintnyi részvény, a teljes közkézhányad 7 százaléka fordult meg a parketten.
A tegnapi 3335 forintos záróár éves csúcsot jelent, ennek hátterében brókerek szerint a Vodafone-üzletrész eladásával kapcsolatos spekulációk állnak.
Egyes hírek szerint két héten belül aláírják az Antenna tulajdonában lévő Vodafone-pakett eladásáról szóló szerződést.
Az Antenna féléves gyorsjelentése szerint a konszolidált mérlegben 8 milliárd 83 millió forinttal szerepel ez a befektetés, noha az AH-nak már jóval több, mint 12 milliárd forintjába került.
(Napi Gazdaság: Vodafone-eladás miatt vehetik az Antennát, Magyar Hírlap: Antenna, szeptember 3.)
*Az NHH augusztus 31-én pályázatot hirdetett a 3G mobilkommunikációs szolgáltatás nyújtására felhasználható rádiófrekvencia-sávok használati jogosultságára.
(Blikk: Szabad a pálya!, szeptember 3.)
*A 2002-ben megindított hatékonyságjavítási program keretében a MÁV az idei évre 12,5 milliárd forintnyi megtakarítást tervez.
A megtakarításból 3,8 milliárd forint a költségek csökkenéséből származik.
A program részeként a MÁV megkezdi a pályavasúti tevékenység piaci környezetbe helyezését.
Ennek keretében többek között külső piacról szerzik majd be a vasúti távközlés egyes, nem alapvető elemeit.
(Világgazdaság: MÁV: javuló hatékonyság, szeptember 3.)
*A francia kormány megerősítette, hogy részvényenként 19,05 euróért adta el a szerdán meghirdetett 9,6 százalékos részesedését a France Télécomból, s ezzel 4,5 milliárd eurót kasszírozhatott.
Az értékesítés után a cég mintegy 43 százaléka marad állami tulajdonban.
(Magyar Nemzet: A francia kormány, Világgazdaság: Sarkozy lemond a miniszterségről, szeptember 3.)
*A Deutsche Telekom megállapodást kötött a lengyel PTC átvételéről.
Eddig a részvények 49 százalékát birtokolták, míg a maradék 51 százalék a lengyel energetikai vállalat, az Elektrim, és a Franca Vivendi tulajdonában volt.
(Blikk: Tovább terjeszkedik a T-Mobile, szeptember 3.)
*A Vodacom lesz az első afrikai mobilszolgáltató, mely kereskedelmi UMTS-hálózatot működtet.
A társaság- Dél-Afrikában több mint 9 millió előfizetővel rendelkezik.
A Vodacom már 2005 első felétől ajánlja az első 3G-szolgáltatásokat, így labdarúgó-mérkőzések online közvetítését mobiltelefonra.
(Blikk: UMTS-megrendelés a Siemensnek, szeptember 3.)
*Éves összehasonlításban 35 százalékkal rekordszintre, 156,4 millióra nőtt az eladott mobilkészülékek száma a világon a második negyedévben - jelentette be a Gartner Inc.
A piackutató cég elemzője szerint az egész éves eladás jóval meghaladja az általuk prognosztizált 620 millió darabot, s eléri a 650 milliót.
A negyedév sztárja a Nokia volt, melynek sikerült megállítania, s visszafordítania piaci részesedésének csökkenő trendjét.
A Siemens kissé visszaesett, s hibás telefonszériájának köszönhetően is vesztett piacokat. (Napi Gazdaság: Rekordot döntöttek az első félévben a mobileladások, Világgazdaság: Szorosabb versenybe a mobilgyártók, szeptember 3.)
Másfél éven belül egy negyedik mobiltelefon-társaság szolgáltatása is elindulhat Magyarországon, amennyiben az NHH által meghirdetett mind a négy frekvenciatenderen lesz pályázó.
A 3G mobilszolgáltatásra kiírt tender közül három frekvenciára a jelenlegi szolgáltatók pályázhatnak, egyet pedig az új szereplőnek tartanak fenn.
A negyedik jogot elnyerő cég a ma használt GSM frekvenciából is kap, így szolgáltatása egyenértékű lesz a mostani szereplőkével.
(Figyelő: Itt a 3G mobiltender, 2004/36)
Speciális sms küldésével "akasztotta ki" áldozatainak mobiltelefonját nemrég egy cracker, amikor rájött, hogy több Nokia telefon szoftverében PC-s programmal is támadható hiba van.
A készülékgyártó rövid úton orvosolta a hibát, így a maroktelefonok biztonsága egy darabig ismét kikezdhetetlennek látszott.
Júliusban megjelent az első "igazi" mobilvírus: a Cabir nevű kórokozó koncepcióvírus, vagyis nem okoz komoly kárt, készítői csupán azt kívánták demonstrálni, hogy létrehozható a maroktelefonokat megbetegítő szoftver.
A Symbian operációs rendszerrel ellátott telefonokat támadó program Bluetoothon keresztül terjed.
Dankovics Tamás, a Nokia Hungary Kft. üzletfejlesztési igazgatója szerint ma a mobilfertőzés kockázata olyan esetekre korlátozódik, amikor a felhasználó ismeretlen vagy megbízhatatlan forrásból származó alkalmazást tölt le okos telefonjára és annak installálását jóváhagyja.
(Figyelő: A Bluetooth méregfoga, 2004/36)
*A T-Mobile előfizetéses ügyfeleinek nyújtott mms-kedvezményét a Domino-kártyásokra is kiterjeszti.
A mobilcég közel 4 millió előfizetője az év végéig hálózaton belül havonta 5 mms-t küldhet ingyen.
(Mai Nap: Havi 5 ingyen MMS, szeptember 17.)
*A T-Mobile szerepe meghatározó lehet az UMTS magyarországi kiépítésében és elterjedésében.
Az NHH közzétette a pályázati kiírását az UMTS sávok frekvenciahasználati jogosultságára, melyet a T-Mobile Magyarország a következő napokban tanulmányozni fog.
(Blikk: A T-Mobile bízik a 3G sikerében, szeptember 17.)
*Négy éve várja a piac az Antenna Hungária Rt. 73,713 százalékos, az ÁPV Rt. által kezelt állami pakettjének értékesítését.
Akik 2000 márciusában vettek AH-részvényeket, még 14 300 forint körül jutottak hozzá, másfél évvel később már csak 1835 forinton lehetett a papírokat értékesíteni.
A pesszimizmust az okozta, hogy az állam 2000 novemberében visszavonta az AH-részvények kibocsátását, mely papírok iránti érdektelenséggel indokolt.
Az évek folyamán a TETRA-tender és a Vodafone-tulajdonlás okozott árfolyamhullámzást az AH kurzusában.
A Forrás tavaly az ÁPV-vel együttértékesítési szerződést kötött az AH részvényeire, így összesen 83,74 százalékot adhatnak el.
Szakmai befektető megjelenésével felvásárlási ajánlattételi kötelezettség is keletkezhet.
Az egybeni értékesítéssel az AH-papírok ára akár a 4000 forintot is elérheti, de a cég gazdálkodási adatait tekintve a 3800 forintos szint tekinthető inkább reálisnak.
(Magyar Nemzet: Eladás előtt az Antenna, Magyar Hírlap: Antenna, szeptember 17.)
*Látványosan visszaesett július óta a Sulinet Expressz-programban, állami (adó)támogatással megvásárolt számítástechnikai cikkek forgalma.
A változás egyértelműen a július 1-jén bevezetett változások következménye.
A szakértők által prognosztizált hatások közül eddig kizárólag a keresletcsökkenés érvényesült maradéktalanul.
(Népszabadság: Lelassult a Sulinet Expressz, szeptember 17.)
*Lelassult a területértékesítési folyamat a Loranger Sóstó Ipari Park területén, számos nagy nevű cég betelepülése után elsősorban kisebbek érdeklődnek a lehetőségekről.
A 250 hektáros parkba korábban olyan vállalatok települtek be, mint a Philips, a Nokia, a Loranger, a Shell, az Auchan, a Denso és a Harman.
(Napi Gazdaság: Korszakváltás a Sóstó Ipari Parkban, szeptember 17.)
*Határozott, biztos működést garantáló összeggel támogatja idén szeptembertől a többszörös magyar bajnok Alba Volán-FeVita jégkorongcsapatát a Pannon GSM Rt. (Blikk: Pannon GSM jégkorong-támogatás, szeptember 17.)
*A Vodafone szeptember 8-án bejelentette, hogy marketing együttműködési megállapodást kötött a Magyar Labdarúgó Szövetséggel.
Az egyezség értelmében a Vodafone távközlési szolgáltatásaival támogatja az MLSZ-t.
A mobilcég ügyfelei hamarosan a Vodafone live! oldalain is nyomon követhetik a magyar labdarúgó-válogatott mérkőzéseit.
(Blikk: Vodafone-foci, szeptember 17.)
*Európai tapasztalatok szerint eddig sehol sem idézett elő átütő fordulatot, kiemelkedő mértékű cégek közötti vándorlást pusztán a mobilszám-hordozhatóság lehetőségének megjelenése.
A gyakorlati példák szerint az előfizetőknek legfeljebb 3-5 százaléka váltott szolgáltatót e lehetőség nyomán.
A tapasztalatok szerint a felfutás időszakában, illetve egy-egy akció hatására általában megugrik a hordozottság aránya, aztán lanyhul az érdeklődés.
(Népszabadság: Számhordozás külföldön, szeptember 17.)
*75 százalékos a széles sávon internetezők aránya Dél-Koreában - derül ki a Merrill Lynch felméréséből.
Nemzetközi viszonylatban az ország messze a legnagyobb mértékben kapcsolódott a világhálóra.
Az ázsiai országot Kanada követi, ahol a háztartások 37 százaléka rendelkezik szélessávú kapcsolattal.
(Világgazdaság: Internetben is első Dél-Korea, Magyar Hírlap: A nap száma, Metro: Internet-használat, szeptember 17.)
*Augusztus 2-án Londonban mutatták be azt a mobiltelefont, mely a világon elsőként képes teljes körű e-mail-forgalmazásra, naptár- és adatkezelésre - BlackBerry Built-In programjának köszönhetően.
A "zsebben hordott vállalati iroda" megoldások már régóta foglalkoztatják a mobilgyártókat.
Tavasszal azonban jónevű szakemberek figyelmeztették - konkrétan megnevezett készüléktípusok - használóit: csillagászati összegű telefonszámlájuk keletkezhet a "betörők" által észrevétlenül kezdeményezett hívásokból.
Az Integralis szakembereinek tanulmánya felhívta a figyelmet: az illetéktelen felhasználót a készülék nem jelzi, a betörők nyugodtan "turkálhatnak" az adatok között.
A támadásos teszteken korábban a SonyEricsson, a Nokia és a Panasonic egyes készülékei bizonyultak sebezhetőnek.
(Népszabadság: Hackerek a mobilok ellen?, szeptember 17.)
A lap tegnapi, az ÁPV által kibocsátott Richter-részvényre váltható kötvényről szóló cikkébe elírás csúszott: a Richter Rt. nem 3 millió euró, hanem 3 milliárd forint, vagyis 12 millió euró értékben jegyzett a kötvényekből.
Az akció révén az állam összesen csaknem 1 milliárd dolláros bevételhez jutott a Richterből.
Ennél többet csak a Matáv hozott az állami konyhára: a távközlési cég értékesítéséből összesen 2,8 milliárd dollárt bevétel származott.
(Napi Gazdaság: Egymilliárd dollárt hozott a Richter, szeptember 17.)
Még az idén 2 ezer fős leépítést hajt végre a Matáv.
A távközlési társaság megerősítette, hogy létszámcsökkentésre készül, de az elbocsátandók száma még bizonytalan, a vezetés jelenleg is folytat erről egyeztetéseket a szakszervezetekkel.
A Matáv az idén már átesett egy 3 százalékos, 600 főt érintő leépítésen.
(Figyelő: Matáv: 2 ezer fős leépítés, Demokrata: elbocsátások a Matávtól, 2004/38)
A hetilap beszélgetést közöl Kóka Jánossal, az Informatikai Vállalkozások Szövetségének elnökével.
A hazai internet-előfizetések csökkenését a szakember arra vezeti vissza, hogy a piac hanyatló lendülete mellett még nincs mérhető hatása a Közháló és a Sulinet bővítési programnak.
Mind nagyobb az ingyenes szolgáltatók népszerűsége, melyek a telefonvonalas előfizetőket szívják el a piacról.
Kóka szerint pozitív eredményeket alacsonyabb árakkal, nagyobb versennyel, szélesebb szolgáltatáskínálattal, az érdekeltség emelésével lehetne elérni.
Az IVSZ elnökének nincsenek információi arra nézve, hogy mit tervez Gyurcsány Ferenc az IHM-mel.
(Figyelő: Egy csésze kávé Kóka Jánossal, 2004/38)
Október 7-8-án kerül megrendezésre a Stratégia 2005 konferencia Budapesten.
A rendezvény apropója, hogy mára világossá vált, az állam- és a privát szféra kölcsönhatására speciális modelleket kell kialakítani a közép- és kelet európai országokban.
Több előadás is foglalkozik egy adott iparág vállalatainak versenyképessége és az állami beavatkozás, illetve piacvédelem közti összefüggésről.
Az előadók között van Straub Elek, a Matáv vezérigazgatója is.
(Figyelő: Összehangolt stratégiák, 2004/38)
A horvátországi IT-szolgáltatások piaca 5,9 százalékkal növekedett tavaly, s elérte a 144,6 millió dollárt - derül ki az IDC tanulmányából. A növekedés kisebb a vártnál, melynek oka a tanulmány szerint az, hogy a 2002-ben beiktatott kormány elhalasztotta a beruházásokat.
(Figyelő: A horvátországi IT-szolgáltatások piaca, 2004/38)
Felfelé módosította a Nokia a harmadik negyedévre szóló várakozásait.
A cég szerint elsősorban az árleszállítások hatására nő majd a készülékeik iránti kereslet.
A vállalat bevétele 6,8 és 6,9 milliárd euró között lesz, míg a korábbi előrejelzések szerint nem érte volna el a 6,8 milliárdot.
(Figyelő: Felfelé módosította a Nokia a harmadik, 2004/38)
Egyre több, a korábbi monopolcégek telefonszolgáltatását kiváltó megoldás van jelen a hazai piacon.
A TvNetwork Rt. volt az első cég, mely néhány ezer budapesti háztartásba - korábban internetezés céljából - behúzott hálózatán 2002-ben indított telefonszolgáltatást.
A UPC Magyarország Kft. a napokban vezette be telefon-szolgáltatását, s várhatóan nem késlekedik soká a FiberNet Rt. vagy a MatávkábelTV Kft. sem.
Egy háztartásba ma általában kétféle távközlési vezeték, a kábeltévé és a telefon vezethet, s többnyire három szolgáltatásért fizetnek az ügyfelek: a tévézésért, a telefonálásért és az internetezésért.
A fejlett hálózattal rendelkező kábelesek hamarosan mindenhol mind a hármat elérhetővé teszik.
A UPC hálózata országszerte jelenleg egymillió háztartáshoz tudna kapcsolódni, a tényleges előfizetők száma viszont 700 ezer körül van.
A UPC induló árszabása hasonló a Tele2-éhez.
A két megoldás alapjaiban különbözik: a UPC saját hálózatát igyekszik kihasználni, míg a Tele2-nek csupán rákapcsolódik a Matáv hálózatára.
(Figyelő: Kábelbarátok, Heti Válasz: Lógnak a vonaton, 2004/38)
A Telekom Austria és a Swisscom tervezett fúziójának néhány héttel ezelőtti kudarca után újabb osztrák cég, ezúttal a VA Tech részvényeinek eladása hiúsult meg.
Az osztrák lapok a Siemens vételi kísérletét úgy összegezték, hogy két hetes rémület elvitte a VA Technologie tőzsdei értékének egyhatodát, mintegy 130 millió eurót.
(Figyelő: Stop!, 2004/38)
A Matáv és a dolgozók érdekképviseleti szervei között elkezdődött tárgyalásról még a végső alku előtt nyilvánosságra kerültek a számok.
A most megszellőztetett leépítés soknak tűnik, hiszen a cégnél összesen 8 ezren - csoportszinten 14 ezren - dolgoznak.
Áprilistól a Matáv 6 százalékkal emelte alkalmazottainak bérét, s részben a megnőtt személyi jellegű ráfordítások miatt csökkent működési eredményrátája egy év alatt 22,7 százalékról 19,3-ra.
A Matáv csoportszintű jó hatékonysági mutatója már most is csalóka.
A T-Mobile-nak kulcsszerepe van: a mobilcég 1800 fővel csaknem annyi bevételt termel, mint a hazai vezetékes szegmens, ahol mintegy 9,5 ezren dolgoznak.
(Figyelő: A Matáv és a dolgozók, 2004/38)
Az NHH Tanácsának határozattervezete szerint nem emelhetik az előfizetések árait az éves infláció mértékénél jobban a jelentős piaci erejű távközlési társaságok 2005-ben.
Az előfizetések piacán a Matáv, az Invitel, a Hungarotel, az Emitel és a Monortel minősül jelentős piaci erejűnek. Ugyanezen szolgáltatók kötelesek beengedni hálózatukba más szolgáltatókat, lehetővé téve ezzel ügyfeleiknek a közvetítőválasztást.
(IT-Business: Áremelés mértékkel, 2004/36)
A Matáv él a lehetőséggel, hogy észrevételeket tegyen az NHHT határozattervezetével kapcsolatban.
Az Invitel nem fogadja el a Tanács piacelemzését, mivel ebben a hatóság azt állítja, hogy a mobiltelefonok helyettesítő szerepe nem jelentős.
(IT-Business: Szolgáltatói észrevételek, 2004/36)
A Magyar Infokommunikációs Jelentés közelmúltban elkészült részpiaci elemzése szerint telefonalközponttal a mintegy 233 ezer, legalább 1 főt foglalkoztató hazai vállalat körülbelül egyötöde rendelkezik.
A berendezések használata összefügg a cégek vezetékes csatornáinak számával és a vállalatmérettel: az elterjedtség a nagyobb vonalszámmal jellemezhető, több alkalmazottat foglalkoztató cégek körében magasabb.
A telefonalközponttal rendelkező hazai vállalatok túlnyomó része, mintegy 85 százaléka egyetlen ilyen berendezést működtet.
A GSM-adapterek a 10 fő feletti cégek körében számítanak elterjedtnek, az alközponttal rendelkező vállalatok közel egyharmada alkalmaz legalább egy ilyen megoldást.
(IT-Business: Alközpontok - digitális dominancia, 2004/36)
Másfél millió forint értékű támogatást kapott az Axelero Internettől a Nemzetközi Gyermekmentő Szolgálat hazai egyesülete.
A szervezet budapesti központja és gyermekorvosi szakrendelője, valamint Pécsett működő internetes klubja szélessávú internet-kapcsolathoz jut.
(IT-Business: Gyermekmentő, 2004/36)
Ma még milliárdos forgalmat bonyolít a készpénz-átutalási megbízások kezelésével a Magyar Posta.
Ám ha beválnak az e-számlához fűzött remények, akkor a társaság dönthet: elkönyveli az árbevétel-kiesést a levélfogalom területén is vagy megpróbál konszolidátor szerepre szert tenni.
Jogi oldalról nincs akadálya annak, hogy a számlákat pusztán elektronikus formában mutassák be a felhasználónak.
Három jogszabály szabályozza az elektronikus számlabemutatás, illetve -fizetés kérdéskörét: a számviteli törvény, az áfatörvény és egy, a belföldi számláról szóló PM-rendelet.
A számlák megőrzésére vagy archiválási szolgáltatót bíz meg a számlakibocsátó, vagy maga gondoskodik a számla megőrzéséről, akkor viszont olyan időbélyegzőt kell elhelyeznie rajta, melyet minősített hitelesítésszolgáltató bocsátott ki, és amelyiknek az algoritmusát az IHM teszi közzé.
Az archiválási szolgáltatás részletszabályairól szóló IHM-rendelet egyelőre még nem jelent meg, s a speciális algoritmust sem lehet az IHM honlapján megtalálni.
Juhász Róbert, az OTP Elektronikus Banki Igazgatóságának főosztályvezetője szerint fontos jelzés a piacnak a Pannon GSM és a T-Mobile által közösen indított mobiltelefonos számlafizetési szolgáltatás, illetve a Matáv és az Econet EBPP-rendszere.
(IT-Business: Rendezni kell az e-számlát is, 2004/36)
Hazánkban több telefontársaság is jelen van a hazai EBPP-piacon, szolgáltatásaik mindeddig jól kiegészítik egymást - írja cikkében az IT Business.
A Pannon GSM nagyvállalati ügyfeleit célozza meg elektronikusszámla-kibocsátási és -fizetési szolgáltatásával - mondta el Áts Zsolt osztályvezető.
Utóbbi már készen áll, a hiteles számlabemutatás elindítását azonban egy joghézag - a papírszámla archiválásának kötelezettsége - hátráltatja.
A társaság június óta kínálja mobiltelefonos számlafizetési szolgáltatását, mellyel a Fővárosi Vízművek és az Elmű számláinak kényelmes rendezését biztosítja a Budapest Bank lakossági ügyfelei számára.
A Checkfree szoftvermegoldására alapozott elektronikus számlabemutatási és -fizetési rendszer kialakítására vonatkozó megállapodást kötött az IBM-mel mint fővállalkozóval a Matáv - közölte Racskó Péter, a Matáv Üzleti intelligencia és dokumentációs központjának igazgatója.
A Matáv célja, hogy a jövő év első felében üzembe álló rendszer a csoporthoz tartozó vállalatokon kívül több távközlési és közműszolgáltató ügyfeleit is kiszolgálja.
(IT-Business: Működésben az üzlet, 2004/36)
Bár Magyarországon még a Wi-Fi sem terjedt el igazán, az adatátviteli világban egyszerre két technológia is készül: a Cisco és a Motorola által pártfogolt Mobile-Fi, valamint a WiMax.
A WiMax támogatói között található az Intel, s több nagy távközlési vállalat.
A Wi-Fi és a WiMax műszaki különbségei nem csupán az áthidalható távolságban mutatkoznak meg: míg az előbbinek négyféle megvalósítási formája lehet a 2,4 és az 5 GHz-es tartományban, úgy az utóbbi viszont sokkal többféle formában is megvalósítható.
(IT-Business: Széles sávon messzire, 2004/36)
Marco Willemse értékesítési vezérigazgató-helyettesként csatlakozik az Invitel Rt.-hez.
A szakember 6 évig dolgozott a PanTelnél, 2002. januárja óta a cég nagykereskedelmi tevékenységét és nemzetközi üzletfejlesztését irányította.
(IT-Business: Marco Willemse, 2004/36)
1998-ban az EU szabványsorozatot vezetett be a játszóterek biztonságosabbá tételére.
2000-ben hazánk is átvette, s mintegy két év alatt folyamatosan be is vezette a szabványok alkalmazását.
A Magyar Narancs cikke szerint 1999-2001 között a Matáv 5 városban 19 játszóteret épített több tíz millió forintos költséggel.
A program azóta is szünetel.
(Magyar Narancs: Game over, 2004/38)
*A Nemzeti Foglalkoztatási Akcióterv szerint a munkavállalók számát 100-150 ezerrel növelni kell 2006-ig.
A Népszava cikkében rámutat, hogy nemrégiben több nagyvállalat, a MÁV, a Matáv, az OTP jelentette be, hogy ezres nagyságrendben kíván megválni munkatársaitól, mely lépésekre a pénzhiány, illetve a piaci verseny készteti őket.
A Matáv Rt. dolgozóinak negyedétől kíván megválni 2006-ig.
Ez azt jelenti, hogy az anyacégtől 2600, a leányvállalatoktól 1150 ember bocsátanak el a következő két évben.
A menedzsment az élesedő versenyhelyzettel és a költségcsökkentés szükségével indokolta a leépítéseket.
(Napi Gazdaság: Mit ér a foglalkoztatás növelése?, Népszava: Százezernél több új állás 2006-ig, szeptember 27.)
*Az esélyegyenlőség megteremtéséért a gazdasági szféra, a kis-, közép- és nagyvállalatok is sokat tehetnek - hangzott el azon a konferencián, melyet a Matáv tartott a Német-magyar Ipari és Kereskedelmi Kamara és az Esélyegyenlőségi Kormányhivatal támogatásával.
Dr Pásztory Tamás, a Matáv emberi erőforrás és jogi vezérigazgató-helyettese "Sokszínűség a vállalatban esélyegyenlőség biztosítása a sokszínűségnek" címmel tartott előadást.
(Mai Lap: Matáv az esélyegyenlőség jegyében, szeptember 25.)
*Az elmúlt 4-5 hónapban olyan márkaismertségre tett szert a Westelből lett T-Mobile, mint amilyet december végére várt a társaság - mondta el Sugár András, a mobilcég vezérigazgatója röjtökmuzsaji Brandfestivalon.
A márkaváltás szempontjából kulcsfontosságú volt, hogy a menedzsment minden tagja egyetértsen a márkaválás, illetve a megújulás szükségességével.
A piackutatási adatok szerint az ügyfélkör olcsó, lendületes, egyszerű szolgáltatót szeretne.
A Westel "minőség", "megbízhatóság", "innováció" szlogeneket, a T-Mobile-nál az "egyszerűség", a "megbízhatóság" és az "inspiráció" váltották fel.
(Napi Gazdaság: A kutatási adatok igazolják a T-Mobile márkaváltást, szeptember 27.)
*Az ORFK, a Magyar Kerekpárosok Szövetsége, és T-Mobile Magyarország a Citadellánál rendezte a T-Mobile Kerékpáros napot.
(Mai Lap: Az ORFK, Nemzeti sport: Véget ért a Víg-esztendő, szeptember 27.)
*Az elmúlt hetekben felgyorsultak az események az Antenna Hungária Rt. körül, s most szinte biztos, hogy komoly szakmai befektetővel tárgyal a kormány az Antenna privatizációjáról.
Erre utal, hogy az ÁPV Rt-vel többször üzletet kötő Arago tulajdonában lévő Forrás kiszállt az Antennából, s a Vodafone-csomag értékesítése is csak bizonyos fettételek teljesítéséhez kötött. Szintén pénteken az Antenna közölte, hogy megállapodott a Vodafone Inc.
Holdingsszal, melynek feltételei szerint az AH a Vodafone Magyarország Rt.-ben meglévő, összesen 12,6 millió darab részvényét a Vodafone Internationalre ruházza át.
A szűkszavú közlemény az értékesítési árat nem tartalmazta.
Az árat csak a végleges megállapodás után hozzák nyilvánosságra, ami azonban el kell, hogy érje a 17,6 milliárd forintos könyv szerinti értéket.
(Világgazdaság: Antenna: szakmai befektető a láthatáron; Úgy tűnik, hogy az AH, Napi Gazdaság: Eladta a Vodafone-csomagot az Antenna Hungária; Közzététel, Magyar Tőkepiac: Az Antenna Hungária Rt., Népszabadság, Magyar Nemzet: Közzététel, szeptember 27., Magyar Hírlap: Antenna, Magyar Nemzet: Közeleg az Antenna privatizációja?; Közlemény, Népszabadság: Adásban a vételre váró Antenna Hungária, Népszava: Eladja az Antenna Hungária a mobilpakettjét, szeptember 25.)
*A Kafijat Kereskedelmi és Consulting Kft. közleményében tájékoztat az Antenna Hungária Rt.-ben történt közvetlen és közvetett befolyásszerzésről.
A társaság szeptember 23-án tőzsdei ügylet keretében 700 000 darab AH-törzsrészvényt szerzett, mely 5,89 százalékos közvetlen befolyást eredményez az Antenna Hungária Rt-ben.
(Napi Gazdaság: Közlemény, szeptember 27.)
*A harmadik generációs mobilszolgáltatás magyarországi bevezetésére vonatkozó pályázati csomagot több mint tíz szolgáltató és gyártó vásárolta meg, közöttük több új piaci szereplő is van.
(Magyar Hírlap: A harmadik generációs mobilszolgáltatás, szeptember 25.)
*A Központi Statisztikai Hivatal adatfeldolgozási hibájára derült fény tegnap az IHM kezdeményezte felülvizsgálat nyomán.
Szeptember elején kiadott jelentésében a KSH még úgy tudta: az idei második negyedévben 2,4 százalékkal, 692 ezerre csökkent az internet-előfizetések száma az előző negyedév végéhez képest.
Az MH úgy tudja: valójában folyamatos volt a növekedés csak éppen a korábbi adatokba számolták bele véletlenül kétszer az egyik szolgáltató mintegy 30 ezer vezetékes előfizetőjét. Azaz: korábban volt lassabb a növekedés, s nem arról van szó, hogy most állt meg.
A KSH és az IHM a jövő héten hozza nyilvánosságra a számítási hiba részleteit, amely miatt két vagy három negyedév adatainak módosítására lehet szükség.
Kovács Kálmán hírközlési és informatikai miniszter elmondása szerint így lényegesen kevésbé csökkent a kapcsolt vonalon és ISDN-en internetezők száma a második negyedévben, mint a KSH vélte, és erőteljesebben nőtt a szélessávú internetezőké.
(Magyar hírlap: A KSH elszámolta az internet-előfizetők számát, szeptember 25.)
*Ismét csúszik az új készenléti rádiórendszer bevezetése - ebben a ciklusban harmadszor.
Október 1.-jéig adott határidőt a kormány a készenléti szervezetek új, egységes, digitális rádiótávközlő rendszerének kiépítőjét és üzemeltetőjét kiválasztani hivatott pályázat kiírására.
A pályázat biztosan nem jelenik meg a határidőig.
Kovács Kálmán miniszter a szeptemberi pályáztatást bejelentő nyári sajtótájékoztatón úgy nyilatkozott: az új rendszer kiépítése az embereknek fontos, hiszen a rendőrök, a mentők, a tűzoltók gyors helyszínre érkezése, hatékony intézkedése múlik azon, milyen közöttük a kommunikáció.
A rendszer létrehozására megszabott határidők betartásához a Közbeszerzési Értesítőnél már meg kellett volna rendelni a működtetői pályázat kiírásának megjelentetését, ami nem történt meg.
A lebonyolításért felelős, a kancellárián belül működő Központi Szolgáltatási Főigazgatóság nem kapta meg a pályázati anyagot.
Ennek elkészítésért az IHM lenne felelős, ám a tárca a kormányátalakításra vár.
Az IHM-nél mindenesetre megalakult az EDR-főcsoportfőnökség Pesti István miniszteri biztos vezetésével.
A főcsoportfőnökség adatai szerint a szaktárca június végéig 92,5 millió forintot költött el különböző az EDR-rel kapcsolatos tanulmányokra, és külső munkákra.
(Népszabadság: Határtalan határidők, szeptember 25.)
*Az Osztrák Közlekedési Klub adatai szerint Ausztriában évente negyvenen halnak meg, és négyezerötszázan szenvednek sérüléseket olyan közúti balesetben, amikor a sofőr éppen telefonál.
Magyarországon kisebb szabálysértésnek számít vezetés közben a kihangosító nélküli mobilozás, noha a rendőrség kérésére idén már bekerült a büntetőpontrendszerbe is.
Hazánkban évente átlagosan 18 ezer személyi sérüléssel járó baleset történik, melyeknek csaknem tíz százaléka végződik halállal.
Arra nézve azonban nincsenek pontos adatok, hogy hányszor hibáztatható ezek közül a telefonáló sofőr.
(Magyar Nemzet: Végzetes párbeszéd a Volánnál, szeptember 25.)
*Október elsejétől változik a BÉT által számolt két hazai index, a BUX- és a Bumix-kosár összetétele.
A BUX kosarába bekerülnek az Antenna részvényei, s onnan a jelenleg index-tagsorozatok közül egyetlen társaság részvényei sem kerülnek ki, így az új kosár 13 részvénysorozatot tartalmaz majd.
Októbertől a BUX-ban a blue chipek közül a Matáv 17,59 százalékos súllyal lesz jelen.
(Világgazdaság: Változó BUX-súlyok, Napi Gazdaság: Tovább nő az OTP és a Mol súlya a BUX-ban, szeptember 27.)
*Az eTel nemzetközi vállalati távközlési szolgáltató felvásárolta a Comquest Communication Services GmbH osztrák telekomcéget.
(Magyar Hírlap: Az eTel nemzetközi vállalati távközlési szolgáltató, Magyar Nemzet: Az eTel nemzetközi vállalati távközlési szolgáltató, szeptember 25.)
*A Mindentudás Egyeteme következő előadását Damjanovich Sándor biofizikus tartja arról, hogyan hasznosíthatók a biofizika eszközei az orvostudományban?
(Metro: A biofizika szerepe a jövő orvoslásában, Blikk: Egyetemi pad mindenkinek, szeptember 27., Népszabadság: Molekula-csomó, szeptember 25.)
A Mindentudás Egyeteme előző előadását Meskó Attila geofizikus tartotta.
(Magyar Nemzet: Hatodik kihalás, szeptember 25.)
A Matáv támogatásával október 1-jén kerül megrendezésre a 4. Nemzetközi Public relations Film-, Videó- és Multimédia Fesztivál díjátadó ünnepség és konferencia.
Előadást tart többek között Nagy Bálint, a Matáv kommunikációs igazgatója is.
(Magyar hírlap: Apropó Díjátadás!, szeptember 27.)
*A montenegrói kormány tegnap elfogadta az állami távközlési vállalat, a Telecom Montenegro privatizációs stratégiáját.
A privatizációs tender valószínűleg a társaság többségi, 60 százalékos részesedésére vonatkozik, s a hasonló részesedést kínálnak a jelenleg még a TM tulajdonában lévő Monet mobilcégből is.
Helyi lapértesülések szerint a társaság magánosítása iránt eddig az orosz AFK Sistema, a Matáv és a Szlovén Telekom érdeklődött.
Szakértők a montenegrói cég értékét 140-160 millió euróra becsülik.
A társaság az ország legsikeresebb cége, tavaly 18 millió euró nettó profitot ért el.
A közel 620 ezer lakosú köztársaságban 190 ezer vezetékestelefon-előfizető van, mobiltelefont 420 ezren, internetet 35 ezren használnak.
(Világgazdaság: Montenegróban terjeszkedhet a Matáv, Népszava: Érdekli a Matávot a Montenegro Telekom, Napi Gazdaság: Indulhat a Matáv Montenegróba, Magyar Nemzet: Montenegróban is terjeszkedne a Matáv, Magyar Hírlap: Matáv, október 19.)
*Harmadik éve változatlan sorrendben követi egymást a három legnagyobb árbevételű magyar cég a Figyelő Top 200-as listáján.
A legnagyobb árbevételű cégek listáján a Matáv Rt. 607 252 milliós tavalyi bevételével a 4. helyet szerezte meg, a rangsorban a T-Mobile Magyarország Rt. a 11., 248 586 millió forintos nettó bevétellel.
A legnagyobb adózás előtti eredményt elért cégek listájának 2. helyén áll a Matáv 83 025 millió forintos eredménnyel. A T-Mobile az 5. 59 073 millióval, míg a Pannon GSM a 7. 27 766 millió forintos eredménnyel.
A Top200 szerint a Matáv tavaly a legnagyobb üzemi eredményű társaság volt 122 064 milliós eredménnyel.
A két mobilszolgáltató ugyancsak az 5. és a 7. helyen található 66 562 millió, illetve 30 479 milliós üzemi eredménnyel.
(Világgazdaság: Tízmilliárdos nettó árbevétel-növekedés, október 19.)
*Október 1-jével csatlakozott a Deloitte Kft.-hez Horváth Attila, aki az OTP-csoport HAR és IFRS szerinti auditjáért, valamint más kis- és középméretű média- és távközlési társaságok vizsgálatáért lesz felelős.
A szakember korábban két évet töltött a Matávnál számviteli vezetőként.
(Napi Gazdaság: Új szenior menedzser a Deloitte-nál, október 19.)
*Az Antenna Hungária Rt. a múlt héten indította el Magyarországon a digitális földfelszíni műsorsugárzást.
A digitális rendszer által biztosítható többletfunkciók egyike az interaktivitás.
A budapesti multiplex esetében lehetőség van a helyi interaktivitást biztosító szuperteletext és EPG szolgáltatások igénybevételére is.
A DVB-T rendszer kiépítésére 1993-ban létrehozott páneurópai platform feladata, hogy koordinálja a szabványos digitális tévés sugárzás összehangolt bevezetését a különböző országokban.
A Nemzetközi Távközlési Egyesület az európai országok esetében hat multiplexszel számol, melyek a műsorszolgáltatókat gyűjtik egybe.
Lévay Örs, az Antenna Hungária Rt. elnöke elmondta: a multiplexekbe 4-5 csatorna kerülne bele, mely összesen közel 30 tévéadást jelent.
Magyarországon is hat multiplex beindítására lesz lehetőség, így a végső kiépítés után akár 30 földi sugárzású műsor vételét teszik lehetővé a háztartások számára.
Az AH elnöke rámutatott: Magyarországon ma három földfelszíni frekvencia van, ezért csak három adó fogható tetőantennával, a digitális rendszerben ez megötszöröződik.
(Magyar Nemzet: Digitalizálás és szuperteletext, október 19.)
*A svéd-magyar üzleti és know-how napok megnyitója alkalmából a svéd ipari és kereskedelmi miniszter elmondta: a következő években a svéd cégek magyarországi befektetéseinek növeléséhez jó alapot nyújt, hogy a magyar gazdaság növekedésével párhuzamosan a környező országok piacai is bővülnek.
Kóka János gazdasági miniszter örömét fejezte ki, hogy bár az Ericsson nyeresége globálisan visszaesést mutat, a svéd cég magyarországi k+f tevékenységének bővítését tervezi.
(Világgazdaság: Kölcsönös érdeklődés, október 19.)
*A kormánypártok parlamenti frakciói közös módosító indítványt nyújtottak be a darab alapú termékdíj bevezetése érdekében.
A lap a termékdíj-változások között említi a mobiltelefonok akkumulátoraira kivetett termékdíj bevezetését.
(Világgazdaság: Italcsomagolási fordulat, október 19.)
*Konspiráltan működő, a szervezett bűnözésre jellemző felépítésű csoportok kapcsolódtak be Magyarországon is az illegális szoftverterjesztésbe.
Az üzlet beindításához néhány százezer forint is elegendő.
Profi számítógépekre és nagy sebességű adatátviteli hálózatra van szükség.
Az üzemeltetők gyakran létrehoznak egy szervert, melyről mindazok letölthetik a programokat, akiknek hozzáférést biztosítanak.
Az érdeklődők csekken vagy egy emelt díjas sms-sel is kiegyenlíthetik a számlát.
(Magyar Hírlap: Maffiaszerű csoportok alakulnak szoftverkalózokból, október 19.)
*A Pannon GSM Példakép Alapítvány célja, hogy a nyilvánosság erejével és anyagilag is támogassa azokat a honfitársakat, akik értékteremtő tevékenységükkel mindannyiunk számára követendő példát mutatnak - olvasható az alapítvány hirdetésében.
A szervezet negyedévente, egyenként egymillió forintos díjjal ismeri el azok munkáját, akire az egész ország felnézhet.
(Népszabadság: Példaképet keresünk.
Legyen segítségünkre!, október 19.)
*Az Alcatel 60 millió eurós megállapodást kötött a román államvasutakkal a dél-romániai vasúthálózat korszerűsítésére.
(Magyar Hírlap: Az Alcatel, Napi Gazdaság: Román autópályát épít a francia Vinci, Világgazdaság: Megrendeléseket "fialt" Raffarin bukaresti útja, október 19.)
*A Siemens idén legalább 600 millió mobiltelefont ad el, jövőre 10 százalékos növekedést vár a társaság.
(Magyar Hírlap: A Siemens idén legalább, október 19.)
*A közép-európai részvényindexben (CESI) november 2-ától már nem szerepel a Matáv.
Az OTP és a Matáv a májustól októberig terjedő időszakban összesen 21,4 százalékos súllyal szerepelt az indexben.
(Magyar Hírlap: Matáv, Világgazdaság: Matáv helyett ismét Mol a közép-európai indexben, Napi Gazdaság: A MOL és az OTP a CESI-kosárban, Magyar Nemzet: Kivették a Közép-európai Részvényindexből, október 20.)
*Több mint egymillió-kétszázezer forint kiskereskedelmi értékű könyvcsomagot adott át a Magyar Teleház Szövetségnek nemrégiben az Internetfejlesztési Alapítvány.
A könyvek megkönnyítik az internetezők tájékozódását a magyar internetes tartalmak között.
A 3Com 1,5 millió forint értékű VoIP-technológián alapuló 3Com NBX telefonközpontot adott a Rendőrökért Közbiztonsági Alapítványnak.
Ez a szervezet a rendvédelmi szervek állományainak segítésére alakult, de tevékenységét kiterjesztette a teljes közszolgálati szférára.
A Nokia ötmillió forint értékben adományozott orvosi műszereket a Heim Pál Gyermekkórháznak.
Imfred de Jong, a Nokia Hungary Kft. ügyvezető igazgatója elmondta: a Nokia filozófiája alapján feladatuk és felelősségük támogatni azt a közösséget, amelyben cégük működik.
A Nokia eddigi összes adományainak összege már túlhaladta a 40 millió forintot.
Az idei támogatással a kórház egy műtői monitorral és két pulzoximéterrel gyarapodott.
3 millió forint szakképzési hozzájárulással támogatja az Axelero Internet a Vakok Speciális Szakiskoláját.
A szakiskola az összeg nagy részét hálózatépítésre és -fejlesztésre fordítja.
A Pannon GSM létrehozza a Pannon GSM Példakép Alapítványt, amelynek célja, hogy a nyilvánosság erejével és anyagilag is (egyenként egymillió forinttal) támogassa azokat a honfitársainkat, akik értékteremtő tevékenységükkel mindannyiunk számára követendő példákat mutatnak.
A Pannon GSM ötmillió forintos alaptőkével hozza létre az alapítványt s a továbbiakban folyamatosan finanszírozza annak működését.
(Napi Gazdaság: Egyre adakozóbbak az it-cégek, Metro: Adomány, október 20.)
*Egy orosz és egy szlovén vállalat mellett a Matáv is pályázik a Montenegro Telecom privatizációjára - értesült a Vjesti című montenegrói lap.
(Metro: Privatizáció, október 20.)
*A cikk szerint a reklámokból - melyek a szolgáltatóváltásból eredő pozitívumokról győzködik az igénybevevőt - éppen a legfontosabb információkat hagyják ki a hazai telefonos cégek.
Ennek pedig az a következménye, hogy néha az olcsóbb megoldásokat kínáló cég a drágább.
A lap mellékel egy táblázatot, ahol a GTS-Datanet Pulzus 50, az Externet Xphone, a UPC Telefon, Tele2 1502, Invitel Váltószám adatai láthatók, melyek - a UPC Telefon kivételével - a Matáv szolgáltatási területén működnek.
(Metro: Telefonpiac? néha az olcsóbb drágább, október 20.)
*A telekommunikációs kampányok közül a Team által tervezett Matáv XL díjcsomagot népszerűsítő kampány bizonyult a leghatékonyabbnak, az Effie-zsűrije szerint.
Idén is több helyezést ért el a 2002-ben a Pannon GSM Bee bevezető kampányért platinát nyert McCann Erikson.
A tavalyi platina győztes Grey Worldwide idén a Vodafone Vitamax Uno kampánnyal Ezüst Effie-t nyert.
(Napi Gazdaság: Platinát nyert a Kontroll, október 20.)
*Az Eurostat adatai szerint Magyarországon közel kétszer annyit kell fizetni egy Egyesült Államokba irányuló vezetékes telefonhívásért, mint a huszonöt tagú unió átlaga.
A 2002-es számokat összevető statisztikából kitűnik: a belföldi vezetékes hívások itthon 25 százalékkal vannak az uniós átlag felett.
Még nagyobb a különbség, ha a legolcsóbb országokhoz viszonyítjuk magunkat: egy 10 perces belföldi beszélgetésért a legkisebbnek bizonyult, 0,17 eurós ciprusi díj több mint hétszeresét is elkérik tőlünk, míg a hollandok a tengerentúli hívásokért csak a magyar árak negyedét fizetik.
(Világgazdaság: Eurostat: drága magyar telefontarifák, október 20.)
*Az SZDSZ által vezetett minisztériumok feladata a jövőben is Magyarország jövőjének építése - hangsúlyozta Kuncze Gábor pártelnök a liberális tárcák következő kétévi tevékenységére vonatkozó elképzelések ismertetésekor.
Magyar Bálint oktatási miniszter úgy vélte, hogy a Sulinet új eleme, a digitális tudásbázis program forradalmasítja az iskolák világát.
Az informatikai miniszter szerint a közérdekű adatokhoz való hozzáférés biztosítását, az e-Magyarország pontok számának négyezerre bővítését, és az internethozzáférés árának csökkentését kell kiemelten kezelnie.
Kovács Kálmán utóbbiról azt mondta, a szférára jellemző verseny hatására évente 15 százalékkal kerül majd kevesebbe a szélessávú internethozzáférés.
(Népszava: Kuncze szerint a liberális tárcák szolgáltatják a hajtóerőt, október 20.)
*Újrakezdődtek a viták a mobiltelefonok egészségügyi hatásairól annak kapcsán, hogy hamarosan elindulnak a harmadik generációs szolgáltatások.
Ennek két oka van: egyrészt a 3G-s rendszerek technikai jellemzői eltérőek a 2G-sekétől, másrészt az új hálózatokban sűrűbben kell telepíteni a bázisállomásokat, mint a régiekben.
Ez utóbbi körülmény azzal a következménnyel jár, hogy több ember kerül közel az elektronikus jeleket sugárzó eszközökhöz, mint korábban.
A mobiliparág képviselői értelmetlennek tartják a kérdés felmelegítését, álláspontjuk szerint az új technológiára is érvényes a Világ-egészségügyi Szervezet (WHO) követelményrendszere - ahogy a GSM-hálózatok rádiófrekvenciás kisugárzási értékei is belül maradtak e szabvány határértékein, úgy a 3G-s rendszerekéi sem lépik át ezeket a limiteket.
Ugyanakkor vannak, akik szerint ez a követelményrendszer túlságosan laza.
A svéd szakszervezetek szövetségének egyik szakbizottsága (TCO) például kidolgozta saját követelményrendszerét.
Ezeknek a mobiltelefonok harminc százaléka, főként az ázsiai gyártmányok felelnek meg - ennek alapján állítja Jan Rudling, a szervezet vezetője, hogy nem támasztanak teljesíthetetlen feltételeket az iparággal szemben.
Rudling szerint sok kutatás jutott arra a következtésre, hogy legalábbis kockázatos a mobilozás, ezért úgy véli, savanyú a szőlő: a mobilcégeknek kényelmesebb, olcsóbb a WHO-rendszer mögé bújni, mint megfelelő fejlesztésekkel tejesíteni a SAP elvárásokat.
(Napi Gazdaság: Károsabb-e a 3G, mint a 2G?, október 20.)
*Szakértők szerint az ipari kémkedés történetében új fejezetet nyitottak a digitális kamerával felszerelt telefonok, amelyekkel már jó minőségű felvételeket lehet készíteni.
(Népszabadság: Szakértők szerint, október 20.)
*Virágh Miklós egy, az elfogadás előtt álló jogszabályt, ezen belül is a céges mobiltelefonok adóztatást bírálja.
Szerinte ugyanis nem egyszerűsödik ezzel az adózás.
Ennek egyik oka, hogy egy hónapban a több száz hívás közül lehetetlen fejből tudni, hogy vajon céges, vagy magánbeszélgetés zajlott.
Ennek kiküszöbölése érdekében átalányadózás is választható ugyan, de felmerül a kérdés: ha az első - az említett ok miatt - kivitelezhetetlen, akkor az utóbbi alternatíva egyáltalán?
(Metro: Van-e valami jó abban, ami rossz, október 20.)
*A táblázat szerint 2002-ben 6,16 millió, 2003-ban 7,51 millió, 2004 augusztusában pedig 8,32 millió volt az előfizetések száma.
(Metro: A mobiltelefonok számának növekedése Magyarországon, október 20.)
*Kilenc ázsiai ország telekommunikációs, elektronikai mamutvállalatai és állami vezetői jöttek hazánkba az Ázsia @ Magyarország informatikai fórumra, melynek célja az volt, hogy megvessék lábukat Magyarországon, és így az unió belső piacán is.
(Metro: Magyarországon jártak az ázsiai IT nagymoguljai, október 20.)
Az econet.hu cégcsoport tagja, az Externet Informatikai Kft. új ADSL-szolgáltatást indított üzleti előfizetők számára Externet PowerDSL néven.
(Világgazdaság: Új szolgáltatás az Econet-leánynál, október 20.)
*Négy ajánlattevő közül a Matáv Rt. nyerte az MTV nyílt pályázatát.
A köztévé szegedi, illetve pécsi stúdiói és az MTV Rt. Szabadság téri stúdiója közötti állandó képjel- és adatátviteli összeköttetés ellenszolgáltatásának összege 600-600 ezer forint.
(Világgazdaság: Adatátviteli összeköttetés, október 27.)
*Az Externet Magyarország elsőként 3 mbps sávszélességű ADSL-szolgáltatást indított Externet PowerDSL néven.
A szolgáltatás a Matáv területein érhető el.
(Napi Gazdaság: Álomsebesség jó pénzért, október 27.)
*A VG Online-on megjelenő cikkek közül a legtöbb hozzászólás az internet-előfizetésekkel kapcsolatos írásokhoz érkezett.
A második-harmadik helyet a telefontarifákkal, valamint az autó-regisztrációs adóval foglalkozó cikkek szerezhetik meg.
Az elmúlt héten felborzolta az olvasói kedélyeket az a hír, miszerint már a német T-Online is olcsóbb DSL-díjakat ajánl, mint a Matáv.
(Világgazdaság: Ez történt a VGO-n, október 27.)
*A Tele2 beszáll a vezetékes hívások versenyébe októbertől, Budapesten és hét vidéki városban.
A cég a Matáv bázis díjcsomagjához képest 11,7 százalékos megtakarítást ígér.
(Metro: Telkó, október 27.)
*A GKI Gazdaságkutató Rt., a T-Mobile Magyarország Rt. és a Sun Microsystems Magyarország Kft. felmérése szerint a számítógépet használó hazai vállalkozások 81 százaléka alkalmaz valamilyen vírusirtó megoldást, mintegy kétötödük a céges rendszert a külső hálózatoktól elválasztó tűzfalat.
(Világgazdaság: Hiányos védelem a hazai cégeknél, október 27.)
*Több tízmillió új felhasználót sikerült elérnie eddig az értékesítési stratégiája támogatására létrehozott Biztonság mint szolgáltatás program keretében az F-Secure-nak.
A cég az internetszolgáltatókkal együttműködve vírusvédelmi és tűzfalszolgáltatásokat biztosít a felhasználóknak.
(Világgazdaság: Alternatív modell, október 27.)
*Az utóbbi egy évben több mint duplájára, 81 ezerről 184 ezerre nőtt Magyarországon az ADSL-alapú szélessávú internetre előfizetők száma.
Az összes hozzáférésen belül ma már 33 százalékot tesz ki a szélessávú kapcsolattal rendelkezők aránya, míg tavaly még nem érte el a 20 százalékot sem.
Az Axelero részesedése az ADSL-előfizetések terén 60 százalék körül van - közölte legutóbbi tájékoztatóján Simó György, a cég vezérigazgatója.
2008-ra várható, hogy a magyar szélessávú hozzáférések száma eléri a 800 ezret.
Az Axelero Rt. számításai szerint október végére kapcsolhatja be százezredik ügyfelét: a fontos mérföldkőhöz érkező előfizető a szélessávú internetes hozzáférés mellett egy több millió forint értékű digitális álomnappalihoz is jut, az internetszolgáltató partnerei révén.
(Világgazdaság: Álomnappali széles sávon, október 27.)
*Az NHH felkéri a távközlési szolgáltatókat, hogy vizsgálják meg: eleget tesznek-e az elektronikus hírközlési törvény azon kitételének, mely szerint előfizetői kérésre ingyenesen kell részletes számlát készíteniük.
Márton György, az NHH sajtófőnöke szerint a hatóság felszólítja azokat a cégeket, melyek valamilyen okból mégsem a törvény betűje szerint járnak el, hogy változtassanak gyakorlatukon.
Az Európai Bíróság a napokban hozta meg állásfoglalását, mely szerint a szolgáltatók nem kérhetnek külön díjat a részletes számláért.
A Matáv tájékoztatása szerint tavaly havonta 80 ezer egyéni előfizető kérte ezt a szolgáltatást, idén január és szeptember között pedig 30 százalékkal nőtt a hívásrészletezést kérő ügyfelek száma.
A Pannon GSM-nél, Somlyai Dóra kommunikációs igazgató tájékoztatása szerint, nem nőtt jelentősen a részletes számlát kérők száma.
(Napi Gazdaság: Kapós lett a részletes telefonszámla, október 27.)
*A mandátumok lejártával megújult a Nemzeti Hírközlési és Informatikai Tanács.
Az elnöki posztra Detrekői Ákost, a BMGE rektorát nevezték ki.
(Világgazdaság: Új elnök az NHIT élén, október 27.)
*A Pannon GSM új GPRS-gyorsító szolgáltatásának köszönhetően látványosan nő a mobil internetkapcsolatok átviteli sebessége.
A szolgáltatást a Pannon GSM kártyás és számlás előfizetői is igénybe vehetik.
A gyorsított internethasználat pluszköltséget nem jelent, a felhasználók a szokásos díjra számíthatnak.
(Napi Gazdaság: Még gyorsabb mobilinternet a Pannon GSM-től, október 27.)
*Többéves gyengélkedés után újból erősödik a távközlési és informatikai piac - derül ki az európai EITO legfrissebb jelentéséből.
A European Information Technology Observatory kutatóintézet jelentése szerint a fő hajtóerőt a vezetékes és vezeték nélküli szélessávú internet-hozzáférés terjedése, az elektronikus üzleti és kormányzati alkalmazásokhoz készült integrált hálózati megoldások, a digitális termékek mind nagyobb közeledése és az új típusú digitális tartalmak és szolgáltatások jelenthetik.
Az előrejelzések szerint a teljes piac az idén 4,3, jövőre pedig 6 százalékkal gyarapodhat világszerte, elérve a 2160, illetve 2291 milliárd eurót.
(Világgazdaság: Lendületben az ICT, október 27.)
*Mobiltelefonra is kiterjeszti fogadási játékát a brit nemzeti lottótársaság.
Az O2 mobilszolgáltatóval létrejött megállapodás nyomán - a Camelot bejelentése szerint - az angolok hamarosan maroktelefonjaikon is játszhatnak.
Magyarországon a Szerencsejáték Rt.-nél már évek óta lehetőség van telefonos fogadásra.
Jelentős növekedés nincs, ugyanakkor lassan, de biztosan emelkedik az interneten, telefonon és SMS-en játszók száma - mondta el Somorai László, a társaság szóvivője.
(Világgazdaság: Mobilra megy a lottó, október 27.)
*A Vodafone Magyarország Rt. hirdetésében a Vodafone Wireless Office szolgáltatásáról beszél Bányai Tamás, a Vodafone Magyarország Rt. termékmarketing vezetője.
(Világgazdaság: Mobilozzunk!, október 27.)
*Kóka János gazdasági miniszter Gyurcsány Ferenc miniszterelnökkel együtt járt Tokióban.
Kóka elmondta: Japánnal szemben jelentős a kereskedelmi deficitünk, ezért a tárgyalások egyik kulcskérdése a szigetországba irányuló magyar export növelése volt.
Az árukínálat várhatóan élelmiszer-ipari termékekkel bővül majd.
Kóka szerint egy másik fontos téma a befektetésösztönzés volt.
Az idén eddig 2 milliárd dollárnyi tőke áramlott Magyarországra.
A miniszter szándékai szerint a hagyományos iparágak mellett újak is megjelennének a kínálatban - köztük például a távközlés.
A hazai 3G tenderen való japán részvételt érintő kérdésre Kóka úgy válaszolt, hogy a mostani megbeszéléseken konkrét, ehhez kapcsolódó projektről nem esett szó.
Ugyanakkor a japán cégeket szeretnék belevonni a hamarosan felálló új budapesti kutatóközpontba, ahol már a negyedik generációs mobilhálózatokra készülnek fejlesztések.
(Világgazdaság: Kóka a japán tárgyalásokról, október 27.)
*Nagy port kavart a GVH példátlanul magas büntetése, mellyel az Egis Gyógyszergyárat sújtotta.
A hatóság szerint ugyanis a fogyasztókat megtévesztő módon propagálta egyik készítményét az orvosoknak eljuttatott tájékoztatójában.
Az Egis Rt. fellebbez a 100 milliós bírság ellen.
Egy felmérés szerint a versenyszabályozásról és a GVH tevékenységéről nem csak a vásárlóknak, de még a gazdaság szereplőinek sincs elég ismerete.
A Fogyasztóvédelmi Főfelügyelőség a versenyt nem torzító, de megtévesztő magatartás ellen lép fel.
A hivatal szakembere a mobilcégek gyakorlatát említette.
A cégek gyakran gyanúsan olcsó percdíjat ajánlanak, csak hogy a hirdetésből nem derül ki, hogy cserébe a havi előfizetés összege többszöröse az általánosnak.
(Népszava: Visszautasítja a megtévesztés vádját az Egis, október 27.)
*A parlament gazdasági bizottsága egyhangúlag támogatta Nagy Zoltánnak, a GVH volt elnökének újabb hat évre történő jelölését a hivatal élére.
Nagy Zoltán a meghallgatáson elmondta: a versenyhivatal továbbra is figyelemmel kíséri a távközlési cégek piaci mozgását.
(Világgazdaság: Megerősített GVH-elnökjelölt, október 27.)
*A Nemzeti Kutatási és Technológiai Hivatal és az IHM pályázatot hirdetett alkalmazás-fejlesztő egyetemi és ipari konzorciumának működtetésére.
Az USA, Svédország és Finnország után Magyarországon jöhet létre gyártóktól és szolgáltatóktól független innovációs központ a legkorszerűbb mobil infokommunikációs technológiák kidolgozására.
A Mobil Kommunikációs Kutatás-fejlesztési és Innovációs Centrum megnyitóján Kovács Kálmán miniszter elmondta: a gazdaság egyik húzóágazata lehet a mobiltávközlés, ha összegzik az egyetemi kutatók, az informatikai és távközlési cégek, a berendezésgyártók, az alkalmazásfejlesztők a kisebb-nagyobb kapcsolódó vállalkozások szellemi, technikai, anyagi erejét.
Dr. Boda Miklós, az NKTH elnöke szerint ha mindenütt használható lesz a mobil információ-átvitel, sok helyen találnak újítani, fejleszteni valót a szakemberek.
(Metro: Új kitörési lehetőség: 4G fejlesztési pályázat, október 27.)
*Az IDC tanácsadó cég legfrissebb kutatása szerint az európai cégek IT-keretükből a költséggazdálkodás helyett egyre inkább a stratégiai alkalmazásokra helyezik át a súlypontot.
A válaszadók 48 százaléka a vállalatirányítást és az IT-részlegeket tartja a legbefolyásosabbnak az információtechnológiai megoldások közötti választásban.
A megkérdezettek valamivel több mint fele külső tanácsadók segítségét is igénybe veszi az IT-döntésekhez.
(Világgazdaság: IT-döntések: fókuszban a stratégia, október 27.)
*A Budapest Marriott Hotel vezeték nélküli, nagy sebességű, szélessávú internet-hozzáférést épített ki vendégei számára.
A szállodalánc különböző kategóriájú szállodáiból jelenleg, összesen 1700 szállodájában kínál nagy sebességű internetet a szobákban, mely az év végére 2000-re emelkedik.
A szállodák egy része nem fog bele saját infrastruktúra-beruházásba, többnyire vezeték nélküli internet-hozzáférést szolgáltató cégekkel építtetik ki saját rendszerüket, majd jutalék fejében értékesítik a szolgáltatást.
(Világgazdaság: A nagyobb hotelek előremenekülnek, október 27.)
*A Sun Microsystems és a Nokia Hungary Kft. által meghirdetett mobil Java-fejlesztői versenyére számos pályázat érkezett.
Az "alkalmazás" kategória első helyezettjei Magyar Attila és Csepely Dénes lettek Synapse című közös pályázatukkal.
Alkalmazásuk segítségével a felhasználó néhány pillanat alatt adhat fel képes-szöveges apróhirdetést, vagy böngészhetünk mások hirdetései között akár mobiltelefonon, akár interneten keresztül.
(Világgazdaság: Ötletes Java alkalmazások, október 27.)
*A magyarországi internetezők száma egy év alatt 20, az internethez hozzájutók száma pedig 16 százalékkal növekedett 2003 első feléhez képest.
Az egyes internetes oldalak üzleti hátterét jelentős hirdetési bevételek alakulása magában hordozza a kiadói várakozások teljesülését.
A Magyar Online Értékesítési Klub nyilvánosságra hozott tiszta hirdetési bevételei az év második negyedévében az előző év hasonló időszakához képest 76 százalékos növekedést mutatnak.
(Világgazdaság: Nana az internetező hölgyeknek, október 27.)
*Jövő héttől felfüggeszti működését Magyarország legnagyobb internetes áruháza, a Fotexnet - erősítette meg Porkoláb Péter, a Fotexnet Kft. ügyvezetője.
A döntés háttere, hogy az eddigi rendszerben a kft. a neten megrendelt termékeket maga vásárolta meg, majd vitte ki a központi raktárból a megrendelőnek, ami túl nagy szállítási költséget rótt rájuk.
A korábbi veszteségek miatt a kft. az idén 430 forinttal csökkentette jegyzett tőkéjét.
A váltás oka, hogy jövőre a terveknek megfelelően már nyereségesek legyenek.
DVD-kölcsönzési, illetve kutatási részlegük nem is áll le, s jövő márciusban újra kezdik a webáruház működtetését.
A napilap cikke szerint a Fotexnet oldalain a Motorola évente 100-200 készüléket értékesített - jelentős szezonális hullámázással.
(Népszabadság: Bezár a Fotexnet áruház, október 27.)
*A jövőben a honvédségnél több kikerülhetetlen, de pénzhiány miatt hátrányt szenvedő fejélesztés zajlik majd.
A költségvetési fejezet szerint megvalósul a híradó-, informatikai és EHV fejlesztési program, de emellett bővítik a mikrohullámú hálózatot és digitális központokat telepítenek.
(Napi Gazdaság: A jövő évi katonai költségvetés lesz a bázis, október 27.)
*A Flextronics International Ltd.
92,6 millió dolláros nettó nyereséggel zárta üzleti évének szeptember 30-ával záródó második negyedét, szemben az egy évvel korábbi 100,1 milliós veszteséggel.
A többek között a Sony Ericsson, illetve a HP számára részegységeket, késztermékeket gyártó cég árbevétele 3,5 milliárdról 4,14 milliárd dollárra emelkedett.
(Napi Gazdaság: Kedvezett a Flextronicsnak a növekvő mobilkereslet, október 27.)
*A Nokia a vonalas telefonok eltűnését vetíti előre: a cég szerint egyre több ember csak mobilt használ.
A finn cég felmérése szerint a megkérdezettek leginkább csak a vezetékes technológia olcsóságát tudták érvként felhozni.
Dél-Koreában már a hívások 65 százalékát bonyolítják mobilhálózaton.
(Metro: A vezetékes világ végét jósolják, október 27.)
*Tchibo Mobilfunk GmbH néven közös vállalatot hozott létre az O2 Germany és a Tchibo azzal a céllal, hogy az O2 a Tchibo értékesítési hálózatán keresztül terjessze új kártyás csomagját.
Az MMO2-nél nem újdonság ez az értékesítési módszer: korábban az Egyesült Királyságban már létesült egy közös vállalat Tesco Mobile néven, mely 500 brit Tesco áruházban terjesztette a mobilszolgáltató termékeit.
(Világgazdaság: Közös tarifa - kávéval, október 27.)
*Az easyJet alapítója "fapados" mobilszolgáltatást indít.
Az easyMobile 12 országban árulja majd SIM kártyáit.
(Metro: Mobilpiac, október 27.)
*A gazdasági tárca listára gyűjti azokat a high-tech projekteket, melyek az Európa-terv keretében vagy az iparági érdekképviseletek szerint szükségesek lennének hazánk gazdaságában.
Az ellentételezési programban többek között az elektronikai, az IT-telekommunikációs, a nanotechnológiai, s a környezetvédelemi beruházásokat hármas-ötszörös szorzóval számolják el.
(Magyar Hírlap: Befektető kerestetik, október 27.)
*A lap interjút közöl Straub Elekkel, a Matáv Rt. elnök-vezérigazgatójával.
Straub 10 évet töltött a KSH-nál, majd az IBM magyarországi vezérigazgatói posztját foglalta el, öt év múlva pedig a Matáv vezérigazgatójának választották.
Straub Elek az üzleti életben a gyorsan meghozott döntésekben hisz, még akkor is, ha ezeket később esetleg korrigálni kell.
A Matáv vezetőjeként meghozott legnehezebb döntésnek a Mindenkinek internetes csomag visszavonását tartja, bár nem ennek a lépésnek volt a legjelentősebb üzleti hatása a társaságra.
A legnehezebb döntések Straub szerint egy új irány kijelölésével, egy befektetéssel voltak kapcsolatosak: ezek között említi a Matáv vezetője a MatávNet internet-szolgáltató megalapítását - az Axelero mára egy jól működő, vezető internet-szolgáltató.
Ugyancsak nehéz döntés volt, amikor a mai T-Mobile kisebbségi részvénycsomagját megvásárolta a társaság.
A legsikeresebb döntésnek a Matáv széles sávú internet elterjesztésével kapcsolatos vállalását említette.
(Napi Gazdaság: "Üzleti ügyekben gyorsan döntök", november 16.)
*Közelít a nyugat-európai szinthez a hazai szélessávú internet-szolgáltatások díja.
A Matáv nagykereskedelmi internetdíjaira vonatkozó, november 16. és december 20. között érvényes, 25 százalékos csökkentést jelentő akcióját kihasználva a hazai szolgáltatók sorra jelentették be az ADSL-re vonatkozó kedvezményes díjaikat.
Több cég döntött úgy, hogy meghosszabbítja októberben megkezdett ingyenes akcióját.
Az Isite adatai szerint az új, akciós árak már majdnem megfelelnek a német T-Online árainak.
A német előfizetők egy megabites sebességű elérésért 7500 forintnak megfelelő összeget fizetnek.
Úgy tűnik, a hazai internet-szolgáltatók többsége hosszú távon érvényesíti majd a kedvezményt, alacsonyabb havi díjat kínálva előfizetőinek.
Szép Tibor, a GTS-Datanet stratégiai és üzletpolitikai tanácsadója szerint egy nagyobb szabású akció hatására ötszörösére, de akár tízszeresére is nőhet a naponta jelentkező új előfizetők száma.
(Világgazdaság: Internetakciók széles sávon, november 16.)
*Tegnaptól az eddigi 8 mellett további 15 primer körzetben kínál helyi hívásokat a Tele2.
Az alternatív szolgáltató így összesen 23 városban kínál csúcsidőben bruttó 10,50 forintért, csúcsidőn kívül bruttó 4,9 forintért helyi hívásokat.
(Népszava: Bővíti helyi szolgáltatásait a Tele2, november 16.)
*Januártól átlagosan 15 százalékkal emelkednek a UPC Magyarország kábeltévés díjai - közölte Szűcs László, a társaság szóvivője.
Az áremelkedés hátterében új programok megjelenése áll: december 20-tól három új csatorna kerül be a kínálatba.
Szűcs László az MTV Demokrácia műsorának továbbítása kapcsán elmondta: addig még számtalan kérdést kell tisztázni, többek között azt is, hogy a kábelszolgáltatóknak melyik csomagban kell továbbítaniuk ezt a programot.
A Fibernet Rt. átlagosan 13 százalékkal emeli tarifáit januártól, a MatávKábelTv november 30-án hozza nyilvánosságra az új programelemeket és tarifákat.
Az AH Rt. még nem döntött jövő évi árairól, de szakértők elképzelhetőnek tartják, hogy e két utóbbi társaság egyaránt 10 százalék körüli mértékben emeli díjait.
(Napi Gazdaság: Emelkedő kábeltévédíjak, november 16.)
*A békési települések közül Gyomaendrődön végezte a legnagyobb pusztítást a hétvégi vihar.
A szél sok helyen megszaggatta a vezetékeket.
A MatávkábelTv Kft. marketingigazgatójának tájékoztatása szerint Orosházán, illetve Békéscsabán, a Lencsési lakótelepen már elhárították a hibát, máshol még dolgoznak.
(Reggel: Vihar, november 16.)
*A tőzsde A kategóriájában szereplő 22 társaság első háromnegyedéves adózott eredménye 78 százalékkal nőtt az egy évvel korábbihoz képest.
13 társaság jelentős mértékben növelte eredményét, közülük az Antenna Hungária a Vodafone-eladás nyomán megötszörözte eredményét.
A tőzsdei cégek összesített pénzügyi vesztesége megfeleződött a tavalyi első kilenc hónaphoz képest: a legnagyobb kamatfizető, a Matáv 27 milliárdos pénzügyi vesztesége alig változott.
(Napi Gazdaság: Négyötödével nőttek a tőzsdei eredmények, november 16.)
*A BÉT négy vezető kibocsátójának tulajdonosát a regionális terjeszkedési hajlam teszi hasonlóvá.
A Mol és az OTP látványos eredménynövekedésével szemben a Richter a várakozások alatt teljesített, a Matávnak pedig az élesedő hazai versennyel, s ezáltal a csökkenő bevételekkel kell szembesülnie.
A távközlési cég csoportszinten negyedével kívánja csökkenteni alkalmazottai számát, a program finanszírozásához előre tartalékol a társaság, mely most is és a jövőben is jelentősen apasztja pénzügyi forrásait.
A múlt heti közlések szerint a tőzsdei társaságok közül jelentősen növelte első háromnegyed éves eredményét a BorsodChem, az Egis és az Antenna Hungária.
(Népszava: Mol, OTP, FHB - az eminensek, november 16.)
*Bognár György, a Budapest Honvéd labdarúgócsapatának vezetőedzője hétfő reggel nem jelent meg a Soproni Városi Bíróságon büntetőpere első tárgyalásán, amelyet távolléte miatt januárra halasztottak.
A Matáv Futball Sportszolgáltató Kft. tavaly nyáron azért jelentette fel a korábbi vezetőedzőt, illetve klubigazgatót, mert nem kezdte meg az általa okozott kár megtérítésére vonatkozó részletfizetést.
(Népszava: Bognár György "halasztott", Napi Ász: Elhalasztották Bognár tárgyalását, A Pont: Bognár nem ment a bíróságra, november 16.)
*"Új kormányos - régi gondok" címmel üzleti konferenciát rendez GKI Gazdaságkutató Rt.. A meghívott előadók között van Sugár András, a T-Mobile Rt. vezérigazgatója és Devecz Miklós, a Flextronics Kft. stratégiai igazgatója.
(Világgazdaság: "Új kormányos - régi gondok", november 16.)
*A T-Mobile márka támogatott ismertsége november elején, fél évvel a névváltás után, elérte a 100 százalékot - állapítja meg a GfK Hungária.
(Világgazdaság: Százszázalékos ismertségű a T-Mobile márka, Népszava: Teljes a T-Mobile ismertsége, november 16.)
*A Budapest Bank december 31-ig kínálja ügyfeleinek a kedvezményes, Origo extra számlacsomagot, mely Mobil Extra előfizetést és egy elektronikus bankkártyát is tartalmaz.
A Mobilbank Extra igénybevételéhez a T-Mobile és Pannon GSM telefonokkal rendelkezők meglévő SIM-kártyáit le kell cserélni.
A szolgáltatók fél évig díjmentesen biztosítják ügyfeleiknek a banki tranzakciók kezdeményezését.
(Napi Gazdaság: Kézben tartott bankfiók, november 16.)
*A magyar jégkorong-válogatott a hétvégén a Papp László Sportarénában Kanadával, Szlovákiával és Németországban játszik a Pannon GSM Kupáért.
(Reggel: Csillagok cserébe, november 16.)
*Tegnaptól az eddigi 8 mellett további 15 primer körzetben kínál helyi hívásokat a Tele2.
Az alternatív szolgáltató így összesen 23 városban kínál csúcsidőben bruttó 10,50 forintért, csúcsidőn kívül bruttó 4,9 forintért helyi hívásokat.
(Napi Gazdaság: Újabb tizenöt vidéki primer körzet a Tele2 hálójában, Reggel: Vidéken is terjeszkedik a Tele2 telefonos cég, november 16.)
*Jelentősen nőtt a Liberty Media nettó profitja.
A harmadik negyedéves jelentés szerint a kedvező eredmény főként a United GlobalCom Inc.-nek köszönhetően nőtt, melyet az amerikai cég az idén vásárolt meg.
A Liberty nettó eredménye a harmadik negyedévben 74 millió dollár volt.
A UnitedGlobalCom bevétele-növekedésében közrejátszott a magyar és a holland televízió-, telefon- és internet-előfizetők táborának bővülése is - a UnitedGlobalCom a magyar UPC tulajdonosa.
(Világgazdaság: A UPC lendített a Liberty Medián, november 16.)
*Magyarországról is közvetlenül hívható lesz az az ingyenes telefonszám, amelyen az uniós pénzekkel való feltételezett visszaélésekről adhatnak információt.
Az unióban eddig is létezett a telefonos szolgáltatás, melyet most az új tagországokra is kiterjesztenek.
(Világgazdaság: Forródrót a csalók lefülelésére, november 16.)
*Januártól a fővárosban mindenütt elindulhat a mobilos parkolás. Az egységes parkolókártyára továbbra is várni kell.
(A Pont: Induló SMS-parkolás, november 16.)
*A holland KPN NV felkérte az OPTA holland távközlési felügyeletet, hogy kötelezze a UPC-t: biztosítson hozzáférést kábelhálózatán, a KPN által nyújtott teljes körű - távközlési, internetes és kábeltévés - szolgáltatásokra.
A távközlési cég február 1-jétől tévé- és rádióműsorokat kíván kínálni ügyfeleinek, de a UnitedGlobalCom tulajdonában álló holland UPC a panasz szerint megtagadta a műsorok továbbítását. A KPN így csak a résztulajdonában álló, de korlátozott vételkörzetű Digitenne földi sugárzású, digitális tévécsatornán tudja továbbítani.
(Napi Gazdaság: Nem engedi kábelközelbe a UPC a KPN-t, november 16.)
*Párizsban Thierry Bretont a France Télécom elnök-vezérigazgatóját tartják a legesélyesebbnek ara, hogy megörökölje a novemberben feljebb lépő Nicolas Sarkozy gazdasági és pénzügyminiszter posztját.
Bretont 2002 októberében nevezték ki a France Télécom élére.
(Világgazdaság: Breton lehet Sarkozy utódja, november 16.)
*A cseh pénzügyminisztérium azt javasolja a kormánynak, hogy a Cesky Telecom 51 százalékos, 2,2 milliárd dollárra becsült részét egy darabban értékesítse.
(A Pont: A cseh pénzügyminisztérium, november 16.)
A Mindentudás Egyeteme kiemelt fontosságot tulajdonít annak, hogy előadásai a határon túli magyar közösségek számára is elérhetők legyenek.
Ezt erősítették meg azzal a kezdeményezéssel, hogy a szomszédos országokban élők közvetlenül is részt vehessenek a Mindentudás Egyeteme előadásain, és bekapcsolódhassanak programjaiba.
(Metro: A Mindentudás Egyeteme Kolozsvárott "lép fel", november 16.)
*A Westel december 1. óta az ország 30 pontján kereskedelmi szolgáltatásként kínálja WLAN-elérését.
Februártól a dombornyomott bankkártyával is elérhető a szolgáltatás, függetlenül attól, hogy a felhasználó a Westel ügyfele-e.
A bankkártyás fizetési móddal az ügyfél automatikusan az OTP Bank weboldalára lép, ahol meg kell adnia kártyája paramétereit.
(Magyar Nemzet: WLAN-bankkártyával, február 2.)
*A Westel tavaly februárban meghirdetett egyéves akciós GPRS-árait változatlanul hagyja, s emellett WAP Plusz és Internet Plusz/WestelNet Plusz néven az eddigieknél kedvezőbb csomagokat vezet be.
A számlás és kártyás előfizetők számára egyaránt elérhető WAP Plusz havi bruttó 6500 forintért 1,5 Mb - azaz 6-8 órányi - WAP-használatot biztosít.
Az Internet Plusz/WestelNet Plusz bruttó 4000 forintért 50 Mb-ig szabad internetezési lehetőséget, s alacsony éjszakai tarifákat kínál.
(Magyar Nemzet: Kedvezőbb internetezés, február 2.)
*A Westel Rt. hirdetésében közli a társaság február 1-jétől érvényes, GPRS-szolgáltatásokra vonatkozó díjszabásait.
(Népszava, Népszabadság: A Westel Mobil Távközlési Részvénytársaság közleménye, január 31.)
*Az Első Pesti Telefontársaság Rt. hirdetményében tájékoztat a társaság január 30-i rendes éves közgyűlésének határozatairól.
(Népszava: Az Első Pesti Telefontársaság Rt. hirdetménye, január 31., Magyar Tőkepiac: Az Első Pesti Telefontársaság Rt. hirdetménye, február 2.)
*A MÚOSZ és a Szolidaritás Alapítvány hirdetésében mond köszönetet a jótékony céllal megrendezett 122.
Újságíróbál támogatóinak - köztük a Tv2-nek, az ORTT-nek, a Siemensnek és a Matáv Rt.-nek, a Westel Rt.-nek.
E két utóbbi cég a MÚOSZ kiemelt támogatói.
(Népszabadság: A Magyar Újságírók Országos Szövetsége, február 2.)
*A Westel Rt. nyílt pályázatot hirdet nyomtató és faxgépek üzemeltetéséhez szükséges festékkazetták szállítására.
(Napi Gazdaság, Népszabadság: A Westel Mobil Távközlési Rt. nyílt pályázatot hirdet, február 2.)
*A Nemzeti Hírközlési hatóság központi referencia-adatbázisához beérkező adatok szerint január 22-én valósult meg első alkalommal hazánkban a vezetékes telefonszám-átvitel.
Az MTI információi szerint a GTS-Datanet Távközlési Kft. és a PanTel Rt. élt először a törvényben biztosított lehetőséggel.
Az NHH tájékoztatása szerint a hatóság formálisan nem értesül arról, hogy a szolgáltatók milyen ajánlatokkal próbálják meg átcsábítani az előfizetőket, s hivatalosan azt sem jelenti be a hatóság, hogy az előfizető melyik szolgáltatót hagyta el, s melyikkel kötött szerződést.
(Magyar Nemzet: Új szolgáltató, régi telefonszám, február 2.)
*A PanTel Rt. megválik az Euroweb Internet-szolgáltató Rt.-ben birtokolt 51 százalékos részesedésétől. A pakettet az Euroweb 49 százalékos tulajdonosa, az amerikai Euroweb International vásárolja meg 1,65 millió euróért.
(Magyar Nemzet: Az amerikai Euroweb International, Magyar Hírlap: Eladja eurowebes részesedését a PanTel, január 31.)
*A UPC Magyarország Kft. értesíti ügyfeleit, hogy a társaság március 1-i hatállyal módosítja kábeltelevíziós és internet-hozzáférési szolgáltatásának Általános Szerződési Feltételeit.
(Népszabadság: Közlemény, február 2.)
*Egy kevesebb, mint 200 ezer forintért legálisan beszerezhető lehallgatókészülékkel a tűzoltóság, a mentőszolgálat és a rendőrség frekvenciáin kívül a Ferihegyi Repülőtér híradásainak egy részét is bárki lehallgathatja - tudta meg a napilap.
A rádiófrekvenciák szabadon szkennelhetők, ám az már a kódeljárásoktól függ, hogy az adott sávon hallani is lehet-e valamint.
Harmados György független szakértő példaként említette azt az esetet, amikor a Malév New York-i járatának visszafordulásáról egy kereskedelmi hírügynökség ilyen adó-vevő segítségével szerzett tudomást.
(Népszava: Lehallgatható a Ferihegyi repülőtér is?, február 2.)
*A vaklármák, a téves riasztások ritkulását reméli a tűzoltóság attól a nemrégiben hatályba lépett törvénytől, mely alapján a fogadó szervezet segélyhívás esetén valamennyi hívószámot - köztük a titkosítottakat - is megismerheti.
(Népszabadság: Kevesebb téves riasztást remélnek, január 31.)
*A bolgár kormány 280 millió euróért eladja a nemzteti távközlési vállalat 65 százalékát a Viva Ventures Holdingnak, az Advent International bécsi cégének.
Az Advent 700 millió euró értékű befektetést vállalt a következő 5 évre, s garantálta, hogy mindössze 400 dolgozót bocsát el a BTC-től.
(Világgazdaság: Elkelt a bolgár távközlési társaság, február 2.)
*A Siemens három távközlési egységének - az ICN-nek, az ICM-nek és az SBS-nek - együttes nyeresége 600 millió euró lesz a 2004-es pénzügyi évben.
Egy évvel korábban 173 millió euró veszteséget termelt a csoport.
(Magyar Nemzet: Nyereséges a Siemens, február 2.)
*A mobilcégek nyújtotta szolgáltatások együttes értéke 2008-ra elérheti a 126 milliárd dollárt.
Az e szolgáltatásokból származó bevétel öt év alatt több mint duplájára nő majd.
Leggyorsabban az üzenettovábbítási, a zenei szolgáltatásokkal és a videóval, valamint a játékokkal kapcsolatos bevételek nőhetnek.
(Magyar Nemzet: Duplájára nőtt mobilszolgáltatások, február 2.)
*Tavaly 126 vállalat vált nem teljesítővé azon cégek közül, melyeket a Standard & Poor"s besorolással ellátott.
Ezen cégek összesen 62,5 milliárd dollár adósságot halmoztak fel.
A hitelminősítő jelentése szerint a vállalati szektorban továbbra is a távközlés a legsebezhetőbb ágazat, noha e téren is javult a helyzet.
Az S&P által besorolt telefonszolgáltatók 9,9 százaléka vált nem teljesítővé a 2002-es 18,6 százalék után.
(Magyar nemzet: Növekszik az adósság, február 2.)
A Monor Telefontársaság Rt. közleményében tájékoztatja előfizetőit a társaság általános szerződési feltételeinek március 1-jétől hatályos változásairól.
(Népszabadság: Közlemény, február 2.)
A Monor Kábeltelevízió Kft. közleményében tájékoztatja előfizetőit a társaság általános szerződési feltételeinek március 1-jétől hatályos változásairól.
(Népszabadság: Közlemény, február 2.)
Heller Ágnes kezdi a Mindentudás Egyetemén a negyedik szemesztert, a filozófus előadásának címe: Modernitás, azaz milyen világban élünk? Az előadás-sorozat az MTA ötlete alapján a Matáv és az Axelero támogatásával 2002 szeptemberében kezdődött.
(Metro: Mindentudás Egyeteme, február 2., Népszabadság: Modernitás, január 31.)
*Hazánk jelenleg a világelsők között van a DVD-kalózkodás területén, melyre eklatáns példa, hogy létezik olyan településünk ahol "tisztességesen" meg lehet élni a másolt CD-k terjesztéséből.
A helyzet olyannyira súlyos, hogy az Egyesült Államok csak hozzánk és Kínába küldött különmegbízottakat a hamisításügyben.
A rendőrségi akták szerint a profik csapatban, mobiltelefonokkal, valóságos bűnszövetkezetként dolgoznak.
Eközben legnagyobb magyarországi internetszolgáltatók, mint az Axelero vagy a UPC kivétel nélkül sávszélességet bővítenek, azaz gyorsabban lehet letölteni a filmeket, játékokat, zenéket a világhálóról.
(Színes Bulvár Lap: DVD-ből van a nagyemberek kerítése, november 24.)
*Pataki Dániel, a Nemzeti Hírközlési Hatóság elnöke szerint várhatóan a nagykereskedelmi tarifák csökkentése a fogyasztói árakban is jelentkezik fog.
Az NHH májusban mérsékelte az összekapcsolási díjakat, az újabb díjcsökkentésről szóló rendelet decemberben jelenhet meg.
A hatóság lépéseket tervez annak érdekében is, hogy eltűnjenek a regionális különbségek a telefontarifákban - tette hozzá.
(Metro: Csökkenhetnek a szolgáltatók tarifái és díjai, november 24.)
*Az őt ért kritikákra reagált sajtóbeszélgetés keretében a Magyar Vízilabda-szövetség vezetőségének több képviselője.
Martin György visszautasította a marketingmunkáért felelős alelnök, a jövőben semmiféle posztot nem vállaló, a T-Mobile kivonulását a szövetség szponzorai közül bejelentő Bodnár Zsigmond vádjait.
(Nemzeti Sport: A pólósok elnöksége reagál a vádakra, november 24.)
*A Budapesti Fesztiválközpont Kht. három éves támogatói szerződést kötött a T-Mobile Magyarország Rt.-vel.
A megállapodás értelmében a fesztivál eseményeiről a T-zones WAP-portál rendszeresen beszámol, a hírek és információk mobiltelefonon keresztül is eljutnak az érdeklődőkhöz - mondta el a sajtótájékoztatón Sugár András, a T-Mobile Rt. vezérigazgatója.
A Budapesti Búcsúnak egyébként 8 éve kiemelkedő eseménye a mobil cég által szponzorált Kapcsolat koncert.
(Népszava: Fesztiválváros T-Mobile támogatással, Magyar Nemzet: Támogatók, Magyar Hírlap: Mecénás a T-Mobile, Metro: Támogatják a fesztiválokat, november 24.)
*Új kilátó épülhet Tamásiban a Pannon GSM tervezett állomásán.
A cég a Belátón szándékozik bázisállomást építeni, amelynek már készülnek a tervei.
(Reggel: Kilátó, november 24.)
*Az Országos Fogyasztóvédelmi Egyesület jogerősen nyert pert a Vodafone Rt. ellen, mivel az egyoldalúan és tisztességtelenül változtatta meg Általános Szerződési Feltételeit, korlátozva GPRS alapú internetszolgáltatását.
(Metro: Tarifák, november 24.)
*A lap interjút közöl Lars-Johan Jarnheimerrel, a Tele2 AB elnök-vezérigazgatójával.
Az intejúban elhangzott, hogy a hazánkban alig fél éve megjelent Tele2 máris 200 ezer ügyfelet mondhat magáénak.
A vezető pedig személyesen azért érkezett hazánkba, mert nagyon fontos piacként tekintenek ránk, és nem azért, hogy lobbizzon a harmadik generációs mobiltelefon-tenderen..
Mindazonáltal, ha a társaság nyerné a harmadik generációs mobiltelefon-rendszerre kiírt tendert, akkor összesen csaknem ezer új munkahelyet hoznának létre Magyarországon.
Itthon 80 százalék feletti a mobiltelefon-penetráció, miközben háromszereplős a piac.
Arra a kérdésre, hogy miért érdemes negyedik szereplőként megjelenni, Lars-Johan Jarnheimer úgy válaszolt: azért, mert ha kétszereplős a piac, az győzelem, ahol háromszereplős, ott háború van, ha pedig négy cég nyújt szolgáltatást, akkor az ügyfél a király.
(Napi Gazdaság: Ezer új munkahelyet teremtene a Tele2, november 24.)
*Az év végéig valamennyi iskola házirendjében tilthatja meg a mobiltelefonok használatát az órák alatt.
(Mai Nap: Házirendben tiltanák a mobilozást, november 24.)
*Csalódott kisbefektetők perlik a legnagyobb európai távközlési konszernt, a Deutsche Telekomot, annak árfolyamveszteségeiért.
A követelések összege eléri a százmillió eurót.
A társaság presztizsokokból nem egyezkedik.
A perbe torkollott történet a 2000. évre nyúlik vissza, amikor harmadik alkalommal bocsátottak Telekom-részvényeket a tőzsdére, de a papírok értéke röviddel később az akkori kibocsátási ár negyedére csökkent.
(Magyar Hírlap: Csalódott kisbefektetők..., Népszabadság: Kisrészvényesek Góliát ellen, november 24.)
*A közelmúltban 1,3 milliárd forintról a minimális 3 millió forintra csökkentette jegyzett tőkéjét a Freestart Kft. A tőkecsökkentésre a még 2002 tavasza előtt felhalmozott veszteségek rendezése miatt került sor, ám a kft. pénzügyi helyzete mára stabilizálódott - tavaly cashflow-szinten pozitív eredményt ért el.
A Freestart továbbra is piacvezető az ingyenes internet-szolgáltatók körében.
A dial-up internetpiacon 20-25 százalékos a piaci részesedése.
A társaságnak jelenleg 324 ezer regisztrált ügyfele van, az aktív felhasználók száma több mint 80 ezer.
A cég hamarosan megkezdi a tárgyalásokat a Matávval, illetve a Pantellel arról, miként lehet folytatni a cég szolgáltatását az új elektronikus hírközlési törvény biztosította összekapcsolási keretek között, amelynek vonatkozó rendelkezései várhatóan 2004 második felében lépnek életbe.
(Napi Gazdaság: Veszteségrendezés a Freestartnál, február 3.)
*Az idén várhatóan a szokásosnál kevesebb cég jön ki viszonylag korán éves tevékenységéről szóló beszámolóval.
A Matáv február 11-én teszi közzé gazdálkodásának adatait, az AH Rt. jelentése február 12-én várható.
(Napi Gazdaság: A jövő héten startol a gyorsjelentési szezon, február 3.)
*Csányi Sándornak, az OTP Bank Rt. vezérigazgatójának ítélte oda az Ernst & Young Az év üzletembere díjat.
A zsűri "a jövő ígéretének" Málnay B. Leventét, a Viva Tv vezérigazgatóját választotta.
A díjkiosztó támogatói között megtalálható többek között a Westel is.
(Magyar Hírlap: Magyarországon az "üzleti Oscar", február 3.)
*Előzetes megállapodást kötött az Euroweb International és a PanTel Rt. arról, hogy az alternatív szolgáltató 1,65 millió euróért eladja az internet-szolgáltatónak az Euroweb Hungary Rt.-ben lévő 51 százalékos részesedését.
A vételáron felül az Euroweb International vállalta a PanTel és az Euroweb Hungary közös tulajdonában lévő Freestart 1,2 millió dolláros tartozásának rendezését.
(Világgazdaság: Kiszáll a PanTel az Eurowebből, február 3.)
*Az adóhivatal kiemelten vizsgálja a Sulinet program keretében beszerzett számítástechnikai berendezések után igénybe vett kedvezmények jogszerűségét - értesült a napilap.
(Népszava: Kedvezményekre figyel az APEH, február 3.)
*Kóka János, az IVSZ elnöke szerint hazánk versenyképessége kerülhet veszélybe, ha a kijelölt pénzügyminiszter megszorítási intézkedései kicsit is érintik az informatikai fejlesztéseket.
Magyarország korábban 2-3 év lemaradásban volt az EU fejlettebb régióihoz képest.
Erki Liikanen, az EU informatikai biztosa egy tanácskozáson rámutatott: az idén az információs társadalom kiépítésében az unió tagországainak fő feladata a széles sávú infrastruktúra továbbfejlesztése.
Várhatóan az idén kiírják a harmadik generációs mobiltendert.
Ennek kapcsán Kóka megjegyezte: nem volna jó, ha a kormányzat túl nagy kiadásokba hajszolná bele a szolgáltatókat, hogy több pénzük maradjon a jó szolgáltatás megteremtésére.
(Napi Gazdaság: Veszélybe kerülhet a magyar versenyképesség?, február 3.)
*Szakértők szerint megbecsülni sem lehet, mekkora anyagi kárt okozott a hazai felhasználóknak a Mydoom vírus, az adatokat a cégek többsége üzleti titokként kezeli.
Az Axelerónál érdeklődésünkre elmondták, hogy hétfőn már jelentős mértékben mérséklődött a vírusos levelek okozta terhelés, mivel nagyságrendekkel csökkent a fertőzött e-mailek száma.
(Világgazdaság: Magyar cégek is szenvednek a Mydoomtól, február 3.)
*A napokban elektronikai hulladékot feldolgozó üzemet adtak át Szegeden, mely az országos bontóhálózat második tagja lehet.
A MÉH Rt. tulajdonában lévő Elektro-Rehab Kft. üzemében leselejtezett számítástechnikai eszközöket, mobiltelefonokat és villanyórákat bontanak szét.
A tervezett termékdíjtételeket összefoglaló táblázat szerint a mobiltelefonok árába - darabonként - 1000 forint termékdíjat építenének be.
(Világgazdaság: Hasznosítás kérdőjelekkel, február 3.)
*Az Invitel Távközlési Szolgáltató Rt. közleményében tájékoztatja ügyfeleit, hogy március 1-jei hatállyal módosulnak a társaság általános szerződési feltételei.
(Magyar Nemzet: Invitel közlemény, február 3.)
*A Pannon GSM Rt. tájékoztatja előfizetőit, hogy számlás és kártyás szolgáltatásai vonatkozásában március 5-től - az emelt díjas sms alapú szolgáltatás és az intelligens hálózati szolgáltatások tekintetében - változnak a társaság általános szerződési feltételei.
(Magyar Nemzet: Közlemény, február 3.)
*30 milliárd dolláros ajánlatot tesz az AT&T Wirelessre a brit Vodafone.
Az amerikai mobilcég tőkeértékét 30,36 milliárd dollárra teszik.
A The Observer szerint a Vodafone-nak először saját részvényeseit kell meggyőznie az ajánlat helyességéről.
A brit lap szerint Arun Sarin vezérigazgató már puhatolózó tárgyalásokba kezdett bankokkal a hitelfelvételi lehetőségekről.
Az AT&T tanácsadói már hónapok óta próbálnak vevőt találni, a verseny pedig felverheti az amerikai cég árát.
(Napi Gazdaság: Megvenné a Vodafone az AT&T Wirelesst, Magyar Nemzet: A brit Vodafone..., Magyar Hírlap: A nap száma, február 3.)
*Csehországban május 1-jétől módosulnak az áfakulcsok, s a jelenlegi 5 és 22 százalék helyett 5 és 19 százalékos kulcsot vezetnek be.
A jövőben így majd 19 százalékos áfakulcs vonatkozik többek között a telefonálásra és az internet-használatra.
(Napi Gazdaság: Módosulnak az áfakulcsok Csehországban, február 3.)
A Hungarotel Rt. közleményében tájékoztatja előfizetőit, hogy általános szerződési feltételei március 1-jei hatállyal változnak.
(Magyar Hírlap, Népszava: Közlemény, február 3.)
*A Matáv tegnap beadta kötelező érvényű, árat is tartalmazó ajánlatát a montenegrói távközlési társaság többségi részesedésére.
Arról egyelőre nem tudni, hogy mennyit ajánlott az ország egyetlen vezetékes szolgáltatójáért, ám a régiós integrált távközlési cégek értékeléséből kiindulva elemzők 100-120 millió euró közé teszik az 51 százalékos részvénycsomag értékét.
A montenegrói cég mérete mintegy harmada a négy évvel ezelőtt (320 millió euróért) megvásárolt MakTelnek, árbevétele 2003-ban 100 millió euró volt, amihez 37 milliós EBITDA társult.
A beadás végső határideje ma jár le, s a montenegrói kormány várhatóan már januárban kiválasztja a győztest.
A Matávnál egyelőre nem kívánták kommentálni az értesülést, ám arra emlékeztettek, hogy komolyan érdeklődnek a Telekom Montenegro privatizációja iránt.
Mióta a Matáv újra akvizíciós stratégiát hirdetett, a Telekom Montenegro az egyetlen megerősített célpont.
Délkelet-Európában szóba jöhetett volna a bolgár mobilszolgáltató, a Mobitel is, ám ott nemrég a Telekom Austria jutott kizárólagos jogokhoz.
A jövőben Szerbiában adódhatnak majd privatizációs lehetőségek, de a kormány egyelőre még arról sem döntött, hogy a legnagyobb mobilszolgáltatóval rendelkező Telekom Serbia vagy a vitatott tulajdonosi szerkezetű (a kormány szerint állami) mobilszolgáltató, a MobTel pályázatát írják ki elsőként.
A Concorde elemzője szerint amennyiben a Matávnak sikerül megszereznie második balkáni célpontját, az sem borítja fel az osztalékfizetési elképzeléseket.
(Napi Gazdaság: Ajánlatot tett Montenegróban a Matáv, Világgazdaság: Ma lejár a Matáv jelentkezési határideje; Montenegró 150 millió eurós..., december 22.)
*A Matáv automatikusan, külön megrendelés nélkül minden lakossági előfizetőjének ingyenessé teszi december 25-én és 26-án egész nap a hálózatán belüli (helyi, helyközi I., helyközi II. és belföldi távolsági) hívásokat.
A Matáv már december 10-én bevezette Szabadnap kedvezményét, amely egyebek mellett ingyenes telefonálási lehetőséget biztosít december 24-én és december 31-én, csúcsidőn kívül a helyi és helyközi I. irányokban.
(Napi Gazdaság: Karácsonykor ingyen lehet telefonálni, Magyar Hírlap: Ingyen telefonálhatunk..., december 22.)
*200 000 ADSL-vonalat kötött be a Matáv, miután idén megkétszerezte a széles sávú szolgáltatás előfizetői számát.
Megduplázódott azon települések száma is, ahol van gyors internet.
(Metro: A nap száma, december 22.)
*Az idén 240 millió darab csekken 2500 milliárd forintot fizetett be a lakosság - a közüzemi számlák jelentős részét a postán, holott a fejlett világban a többség bankon át fizet, nem áll sorba.
Ám ez azt is jelenti: míg a készpénzes fizetésről mindenki maga dönt, a banki átutalásnál leemelik a pénzt - sokszor a legrosszabb pillanatban.
A magyar szolgáltatók tulajdonképpen maguk döntik el, mikor kérik a pénzt, és késésnél milyen szankciókkal élnek.
Az Elmű például mindennap küld számlát, a Főgáz havonta 16-szor, a UPC háromszor, a díjbeszedő munkatársai igyekeznek mindig ugyanakkor érkezni, néhány napos eltérés azért náluk is előfordul, a különböző áruvásárlási hiteleket pedig többnyire a hónap első hetében kell kiegyenlíteni.
Habár már van olyan távközlési szolgáltató, amely lehetővé teszi, hogy a telefont, az internetet és a kábeltévét is egy számlán fizesse be a fogyasztó, nem ez a jellemző.
Aki például a Matáv előfizetője, de a Tele2-vel bonyolíttatja bizonyos hívásait, két csekket kap.
Mint ahogyan az az előfizető is két levelet talál a postaládájában, aki ugyanazon társaság kábelén nézi a tévét és használja az internetet is.
A T-Mobile-nál például 16-a és 23-a közé esik a fizetési határidő - adott ügyfél esetében általában ugyanarra a napra.
A társaság szigorú, a számla lejáratának napjától követeli a késedelmi kamatot.
A Pannon GSM-nél nincs fix számlaküldési nap, folyamatosan mennek a levelek az előfizetőkhöz.
A késlekedőkkel nem túl szigorú a cég, hiszen hét napig nem számol fel késedelmi kamatot, és a kimenő hívásokat is csak nagyjából egyhavi türelmi idő, illetve többszöri felszólítás után tiltja le.
Aki azonban a hét nap türelmi idő után sem törleszt, a jegybanki alapkamat kétszeresét kitevő büntetőkamattal számolhat a számlafizetés határidejéig visszamenőleg.
A Vodafone engedékeny, amellett hogy 17 nap áll az előfizetők rendelkezésére a számla kiegyenlítésére, a cég a késlekedőknek jelenleg nem számol fel büntetőkamatot.
Normál esetben a Vodafone számlázási időpontjai 6-a, 13-a, 19-e és 25-e, ezek közül is a szerződés megkötéséhez legközelebb eső napot választják, ám ezeket az előfizetők módosíthatják.
(Népszabadság: Csekkdzsungel, december 22.)
*Ismét fényfestmények láthatók a Matáv Krisztina körúti székházán.
A tizenkétezer négyzetméteres fényfestmény mögött Berkes Dóra képző- és Kozma Péter iparművész áll.
A művészpáros 1996-ban fejlesztette ki a raypainting (fényfestészet) technikáját, a kezdetben vászonra festett nagyméretű képeket váltotta ki az üvegre festett és nagy felületre kivetített kép.
(Magyar Nemzet: Furcsa fénylények a Vérmezőn, december 22.)
*A közelgő karácsony jegyében a Matáv Sopron labdarúgói ajándékokat osztottak.
A csapattagok a helyi József Attila Gyermekvédelmi Központ lakóit látogatták meg, akiknek sportszereket vittek.
A futballisták ezután a Szent Erzsébet kórház gyermekosztályán jártak, s azokkal a gyerekekkel találkoztak, akik az ünnepeket a kórház falai között töltik majd.
A játékosok a kórházi alapítvány javára is adakoztak, a pénzből műszert vásárolnak majd.
(Nemzeti Sport: Sopron, december 22.)
*Az Axelero Internet Zeneáruházának heti értékesítése 150 trackre nőtt, mintegy 50 százalékkal növelve a forgalmat.
Az Axelero és a Warner Music Hungary közös karácsonyi akciójának köszönhetően a Zeneáruház látogatottsága a korábbinak körülbelül két-háromszorosára nőtt.
Jelenleg mintegy 10 ezer zeneszám érhető el a Zeneáruházban.
Ez az Axelero reményei szerint hamarosan több tízezerre bővül majd a nagy kiadók, nevezetesen a Warner és az EMI kínálatával.
A kiválasztott zenéért jelenleg kétféle módon lehet fizetni: bankkártyával és a T-Mobile mobil vásárlási megoldásával.
E két fizetési lehetőség hamarosan kibővül a napokban induló Axelero számlás fizetéssel, amelynek árszintje megegyezik a bankkártyás fizetésével, tehát a legolcsóbb.
(Napi Gazdaság: Megugrott a Zeneáruház látogatottsága, december 22.)
*A T-Mobile ügyfelei arra alkalmas készülékkel külföldi hálózatokon keresztül már élvezhetik a harmadik generációs szolgáltatásokat.
Azokat a hazai GPRS roaming tarifáért lehet használni az osztrák, német és brit hálózatokon.
(Metro: UMTS, december 22.)
*Egyre inkább úgy tűnik, hogy a telefonáfa ügyében meghátrálásra kényszerül a Pénzügyminisztérium.
A tárca álláspontja szerint ugyan nem szegték meg az EU-jogszabályokat azzal, hogy szigorították a telefonáfa-levonási szabályokat, ám indoklásuk adószakértők szerint nem tűnik megalapozottnak.
A KPMG szakértői állítják, hogy az áfalevonási tilalom kiszélesítése növeli a vállalkozások terheit, amire viszont nem ad módot az uniós áfairányelv.
A PM-ben úgy vélik, szigorítás helyett inkább könnyítettek a vállalkozók terhein a módosítással: a vállalkozásoknak ugyanis idén személyi jövedelemadót is kellett - volna - fizetniük a magáncélú telefonhasználat után, jövőre ellenben nem kell.
László Csaba, a KPMG adópartnere szerint a magáncélú telefonhasználat után fizetendő szja ügyében Karácsony Imréné, a PM főosztályvezetője egy adószemináriumon kijelentette, hogy jogértelmezésük szerint a mobil- és a vezetékes telefonok magáncélú használata után 2004. január elsejéig visszamenőlegesen nem keletkezik szja-fizetési kötelezettség.
Másrészt a kérdéses ügy az EU általános forgalmi adóról szóló irányelvével ütközik, a személyi jövedelemadóra nem terjed ki, azt egyébként is tagállami hatáskörben hagyja szabályozni az unió.
Földes Balázs, a tanácsadó cég menedzsere szerint, ha az adótörvénycsomag eredeti formájában megy át a parlamenten, vagyis a természetbeni juttatások között sorolja fel a rádiótelefon-szolgáltatást, akkor jogtiszta lenne a helyzet.
(Napi Gazdaság: Szoruló áfahurok, Magyar Hírlap: Újabb vita robbant ki a céges telefonok áfájáról, Reggel: Uniós jogot sért a telefonáfa új szabálya, december 22.)
*A környezetvédelmi miniszterek brüsszeli találkozóján irányelvet fogadtak el a használt elemek és akkumulátorok összegyűjtésére, valamint elégetésük és kidobásuk megakadályozására.
Amíg hazánkban a használt akkumulátorok begyűjtésének aránya kedvező, addig a szárazelemek esetében csak minimális a szervezett visszavétel - mondta Persányi Miklós környezetvédelmi miniszter.
A miniszter tudatta, hogy Magyarországon nyolcmillió mobilkészülék van forgalomban, ami készülékenként csak egyetlen telepet számolva is nyolcmillió eldobott telepet jelent.
A miniszter hangsúlyozta az elemekben használt kadmiumnak a környezetet fenyegető különleges veszélyét, és elmondta azt is, hogy felvetődött ezen anyag általános tilalma.
A miniszterek megállapodtak abban, hogy négy év alatt 25, nyolc év alatt pedig 45 százalékos visszagyűjtési arányt érnek el.
(Magyar Nemzet: Persányit nem aggasztja a megszorítás, december 22.)
*Nem torpant meg nyár óta a Sulinet-program, amelyben a változások között volt jó is és rossz is.
Kedvező, hogy nemcsak a tanárok, diákok, azok szülei és a felsőoktatásban tanulók juthatnak évi hatvanezer forintos adókedvezménnyel számítógéphez, hanem bármelyik magyar állampolgár.
Valószínűleg akkor járunk a legjobban, ha egy 120 ezer forintos PC-t vásárolunk meg készpénzért, ebben az esetben ugyanis 60 ezer forintot megspórolhatunk.
S ezt jövőre is megtehetjük, függetlenül attól, hogy már az idén is vásároltunk a Sulinet keretében.
Sőt egy családon belül arra is van lehetőség, hogy mindkét szülő külön-külön érvényesítse az adókedvezményt.
(Reggel: Lejár a kedvezmény a Sulinetre, Népszabadság: Bonyolított kedvezmények, december 22.)
*A Budapest Sportarénában Európa egyik legnagyobb alapterületű, több mint 10 ezer négyzetméteres vezeték nélküli helyi internethozzáférési hálózatát hozta létre a Vodafone.
(Metro: Internet, december 22.)
*A Komjádi uszodában a Coop Gála gazdag műsorával búcsúztatja az évet a magyar vízilabdasport.
A szövetség nem dúskál anyagi javakban, megküzd a mindennapiért.
A sportág anyagi ügyeiben nincsenek drámai mélypontok, a szponzornevekkel "felcicomázott" csapatnevek erről egyértelműen árulkodnak.
És az, hogy a Dominó-BHSE mögé felsorakozott az egyik legnagyobb mobilszolgáltató, azt is jelzi, hogy a sportág nemcsak a szurkolók számára vonzó, hanem a reklámértéke is magas.
(Népszava: Aranycsapat aranycsapat után a pólóban, december 22.)
*A német E.On Energie AG áll a Budapest Business Journal által első ízben most publikált, a legnagyobb külföldi befektetőket számba vevő lista élén.
A számok értékelésénél érdemes figyelembe venni azt is, hogy egy-egy csoport mikor telepedett le Magyarországon.
Így például a hetedik helyen álló Vodafone 653 millió eurós tőkebefektetése öt esztendő alatt valósult meg, míg a hatodik Telenor 769 milliós invesztíciója tíz évet ölelt fel.
(Világgazdaság: Német cégek a befektetők élén, december 22.)
*A nagyobb külföldi befektetési alapoktól újabb tőkeallokáció várható januárra, ám nehéz megjósolni, hogy ez mekkora árfolyam-növekedést idéz elő a Budapesti Értéktőzsdén - mutatott rá Sarkadi Szabó Kornél, a Raiffeisen Bank elemzője.
A BÉT-en a jövőben is szelektív árfolyammozgásokat lehet látni - véli az elemző, míg a Matáv papírjait a szerb piacra való belépés esélyei lendíthetik fel.
(Világgazdaság: Tőkeallokáció januárban, december 22.)
*A nagyvállalatok után a kis- és közepes méretű külföldi cégek is egyre inkább "felfedezik" Lengyelországot.
A Világbank szerint az ország 2004-ben a tavalyinál 30 százalékkal több működő tőkére számíthat.
A lengyel gazdaságba eddig beruházott tőke nagyságát (8,4 milliárd dollár) tekintve csak a negyedik helyet foglalja el Németország.
Az élen Franciaország áll 13,8 milliárd dollárral, majd Hollandia és az Egyesült Államok következik.
A legnagyobb beruházók közé tartozik a France Télécom, az EBRD, a Fiat, a HypoVereinsbank, a Citibank, a Metro.
(Világgazdaság: A kkv-k is Varsóba tartanak, december 22.)
*Korábban sohasem okoztak akkora károkat az internetes bűnözők, mint ma.
Az egész világon elterjedt a professzionális vírusírás, tehát a netes kártevők már nem tudásukkal hencegő kamaszoktól származnak, hanem profi bűnözőktől.
Az első mobiltelefonos vírus, a Cabir is a 2004-es esztendőben jelent meg.
A készülékek elképesztően magas száma és a mobilfizetési rendszerek várható terjedése miatt a maroktelefon egyre vonzóbb célpont a bűnözők számára.
A nyáron leleplezett, bluetooth-os rendszereken terjedő Cabir különlegessége, hogy az a közelség alapján fertőz.
(Metro: Összeomolhatnak a mai netes levelezőrendszerek, december 22.)
A Metalcom-R Kft. új, háromszáz négyzetméteres üzemcsarnokát adták át kedden Szentesen.
Az új lakatosüzemben - egyebek mellett - antennákat, adótornyokat készítenek a T Mobile Távközlési Rt., a Pannon GSM Rt., az Antenna Hungária Rt. és a Matáv Rt. számára.
(Reggel: Antennákat gyártanak az új üzemben, december 22.)
*Továbbra is működik a Matáv Adományvonala.
Aki január-februárban tárcsázza az adományvonal számát, hívásonként 100 forinttal támogatja a Menhely Alapítványt.
(Metro: A telefonálók idén is segíthetnek, január 7.)
*2004 a távközlésben a verseny éve lesz - nyilatkozta Kovács Kálmán azon a sajtótájékoztatón, melyen bejelentette, hogy Pataki Dánielt nevezte ki a Nemzeti Hírközlési hatóság elnökének, Bóday Csabát pedig az intézmény főigazgatójának.
A hírközlési miniszter az újévre erősödő piaci versenyt, alacsonyabb árakat, és magasabb színvonalú szolgáltatásokat ígért.
(Metro: A miniszter alacsonyabb árakat és magasabb színvonalat ígér, január 7.)
*A GVH tavaly 792,4 millió forint bírságot szabott ki, mely 348,4 millióval több mint 2002-ben.
A legtöbbet - 638,5 millió forintot - kartell-megállapodás miatt vetette ki a versenytanács, ebből 360 millió volt a mobiltelefon végződtetési díjáért kirótt bírság.
(Világgazdaság: Növekvő GVH-bírságok, Magyar Nemzet: Bírságolási rekordot ért el a GVH, Napi Gazdaság: Sok volt a kartell tavaly, január 7.)
*20 százalékkal több sms-t küldtek az előfizetők karácsony este, mint tavaly ugyanekkor - derül ki a Pannon GSM közleményéből.
Az átlagos időszakhoz képest négyszer annyian küldtek sms-t december 24-én.
Az MMS-forgalom december 25-én tetőzött.
(Budapesti Nap: Ötödével több ünnepi sms, január 7.)
*Tizenkét újabb magyar közoktatási intézmény bekapcsolódásával immár harminc erdélyi intézmény vesz részt a Sulinet Expressz programban.
(Metro: Folytatódik Erdélyben a Sulinet Expressz, január 7.)
*A lap interjút közöl Pataki Dániellel, a Nemzeti Hírközlési Hivatal elnökével.
Az új hatósági intézményről Pataki elmondta: az NHH sokkal szélesebb jogkört kapott a piaci folyamatok szabályozására.
A jövőben a hatóság dönt arról, hogy mely szolgáltatók bírnak jelentős piaci erővel, s ebből milyen kötelezettségek fakadnak.
(Metro: Interjú, január 7.)
*Közel húsz magyar cég mutatkozik be januárban a jordániai, majd a kuvaiti nemzetközi vásáron.
A cégek kínálnak járműveket, ipari, mezőgazdasági, távközlési, építőipari technológiákat, szolgáltatásokat és berendezéseket is.
(Világgazdaság: "Mindent" kínálnak a magyarok, január 7.)
*A PC-vel rendelkező háztartások 57 százaléka elégedett az internet általános biztonságával.
Az internet-hozzáféréssel is rendelkező háztartások 84 százaléka számára fontos a világháló használatának biztonsága, ám ez az igény nem feltétlenül tükröződik a körültekintő internet-használatban - derül ki a HíF megbízásából a BellResearch által készített tanulmányból.
A távközlési cégek működését komoly informatikai háttér jellemzi.
Miután e rendszerek zökkenőmentes és biztonságos működése közvetlenül összefügg a működési kockázattal, a pénzügyi szektorhoz hasonló biztonsági követelményekről lehet beszélni.
(Napi Gazdaság: Az it-biztonságra leginkább a nagyvállalatok figyelnek oda, január 7.)
*A december elején megtartott eEurope-2003 konferencián elhangzott: a csatlakozó országok az internet alacsony penetrációjával küzdenek.
A beszámolók szerint az elmúlt évek során az eEurope programok hatására 43 százalékkal nőtt az internet-penetráció az EU háztartásaiban.
A napilap cikke szerint a lengyel távközlési piac - a magyarhoz hasonlóan - koncentrált, a Polish Telecom a legnagyobb piaci szereplő.
Nem derült ki azonban, hogy a 2001-ben elfogadott, s 2006-ig érvényben lévő ePolska stratégia mennyiben módosul a csatlakozást követően, s hogy éves szinten mekkora költségvetéssel rendelkezik a terv.
(Napi Gazdaság: Infokommunikációs problémákkal küzdenek a csatlakozó országok, január 7.)
Az év végén az internethozzéférési-csomagokhoz is akciós áron lehetett hozzájutni.
A cikk az Axelero, a Datanet, az Interware, a Matáv és az Invitel kedvezményes internethozzéférési lehetőségeit sorolja fel.
(Computer Panoráma: ADSL vagy kábeltévé?, 2004/1)
A hazai internet ellátottság nem túl jó, a szélessávú hozzáférések aránya ezzel szemben magasabb, mint a nyugat-európai átlag, ami a továbblépés szempontjából még fontos lehet.
Ha a világhálóra kapcsolt háztartásokat vesszük alapul, akkor kiderül, hogy kétharmaduk hagyományos modemes kapcsolatot használ, míg az ISDN-alapú hozzáférések aránya közel 10 százalékos.
A többség a telefon rézkábelén keresztül, ADSL technológia segítségével jut ki a világhálóra, de a kábelszolgáltatók ügyfélköre is folyamatosan nő, sőt megjelentek olyan új, alternatív hozzáférési megoldások is, mint például a Matáv szélessávú, műholdas internet-kapcsolata, a Sky DSL.
Nem csak az igények, de a lakóhelyen meglévő infrastruktúra is alapvetően meghatározza, hogy milyen szélessávú technológiák közül választhatunk, így az analóg, ADSL vagy kábeltévé a legmegfelelőbb.
A Matáv kistelepülési ADSL programjának köszönhetően az ADSL ma már az egészen kis helységekben is elérhető lehet, amennyiben sikerül összegyűjteni a cég által meghatározott minimális ügyfélszámot, ami településenként változó, 10-50 között változhat.
(Computer Panoráma: Ki, mit használ?, 2004/1)
Magyarországon jelenleg a lakosság körülbelül 21,6 százaléka internetezik több-kevesebb rendszerességgel, míg a háztartások közül minden tizedik pontosabban 11 százalék.
Az Európai Unióhoz 2004-ben csatlakozó országok közül Szlovénia áll az élen, a maga 40 százalékos internet penetrációjával jócskán megelőzi a 32 százalékot elérő Olaszországot és Franciaországot, valamint a 22 százalékos Spanyolországot is.
(Computer Panoráma: Hazai helyzetkép, 2004/1)
A cikk az internethozzáférési díjakat hasonlítja össze.
Magának az internetes kapcsolatnak az ára az elmúlt években jelentősen csökkent, hiszen a szerverüzemeltetésben a korábban egyeduralkodó bérelt vonal helyett ma már a lényegesen olcsóbb ADSL működik.
A különbség érzékeltetésére a Datanet bérelt vonali, illetve ADSL szolgáltatásainak az árát vetik össze.
(Computer Panoráma: Bérelt vonal, kábeltévé, 2004/1)
A Stonesoft Corporation - a vállalati szintű biztonsági, valamint magas rendelkezésre állást és terhelésosztást biztosító szoftverek vezető szállítója - megállapodást kötött a győri Széchenyi István Egyetemmel a StoneGate tűzfalak elméleti és gyakorlati oktatására.
A hallgatók oktatását a PiK-SYS Kft, mint a Stonesoft Corporation magyarországi hivatalos partnere és oktató központja végzi a győri egyetem Távközlési Tanszékének oktatóival együttesen.
(Computer Panoráma: Stonesoft az egyetemen, 2004/1)
Az év vége felé sokan rájöttek a Sulinet Expressz program nyújtotta előnyökre.
Sok termékből - éppen a túlkereslet miatt - hiány volt vagy több hetet kellett várni a megérkeztéig. A vásárlók többségének így be kellett érnie a néhány meglévő cikkel.
A két legnépszerűbb termék a digitális fényképezőgép, illetve a TFT monitor.
(Computer Panoráma: Hamu és por(tocom), 2004/1)
*A kilencvenes évek végén a kormányok azzal vívták ki a telefonszolgáltatók ellenszenvét, hogy licitálásos eljárással egyre magasabbra srófolták a 3G árát, így jó néhány cég, köztük a Deutsche Telekom, sőt a Vivendi is banki hitelek felvételére, kötvények kibocsátására kényszerült.
Manapság Magyarországon is megkérdőjelezik a 3G bevezetésének értelmét, hiszen a rendszer kiépítése ugyan még nem is kerülne túl sokba - állítják az Ericsson szakemberei - de a kormány által elvárt 15-25 milliárd forintos licencdíjat sokan drágának ítélik majd.
Jelenleg a 3G tender talán a Vodafone-nak kedvezne inkább, de vélhetően arra a Westel és a Pannon GSM is jelentkezni fog.
A 3G magyarországi bevezetése előtt mind a Westel, mind a Pannon GSM készített már saját fejlesztésű mintarendszert, melynek beindításakor a Pannon GSM kommunikációs igazgatója azt nyilatkozta, hogy mértékadó feltételek mellett a társaság készen áll az új rendszer alkalmazására.
Mivel a fejlett piacok harmadik generációs távközlési rendszerei óriási vesztességgel működnek ezért óvatosnak kell lenniük.
Sugár András, a Westel Mobil Távközlési Rt. vezérigazgatója, szerint a szolgáltatókra nehezedő teher csökkentésének egyik módja az lenne, ha a kockázatot az állam és a szolgáltató megosztaná egymás között.
A mobilcégek kezdetben kisebb összeget fizetnének az engedélyért, a fennmaradó részt pedig a 3G-bevételek százalékos arányának formájában fizetnék.
A vezérigazgató szerint a licencbevétel szintje a jelenlegi három szolgáltatóra öt-öt milliárd forintos terhet róna.
Straub Elek, a Matáv Rt. elnök-vezérigazgatója, úgy véli, hogy a magyar távközlési piac megerősödéséhez elengedhetetlen az infrastruktúra bővítése, vagyis nagy volumenű beruházásokra lesz szükség.
(Magyar Nemzet: Lépést kell tartani a távközlési piac fejlődésével, január 8.)
*Jelentős változások várhatóak idén a hazai kábeltévézésben, ugyanis megszűnnek a műsorelosztó társaságok földrajzi terjeszkedésének akadályai, illetve a tulajdonlásra vonatkozó korlátozások.
Ennek oka, hogy az új elektronikus hírközlési törvény hatályon kívül helyezi a médiatörvény azon passzusát, mely szerint egy műsorelosztó vállalkozás vételkörzete nem haladhatja meg az ország lakosságának egyhatodát.
Különösen jó hír ez a UPC-nek, hiszen a 700 ezer előfizetővel rendelkező szolgáltató további terjeszkedését gátolta.
Szakértők szerint a változás teret nyit az Antenna Hungária AM-Mikrója előtt is, amelyet jelenleg 90 ezren vesznek igénybe Budapesten és környékén.
Ugyancsak tovább fejlődhet a pillanatnyilag 260 ezer háztartásban elérhető MatávkábelTV.
Igazi változást hoz az uniós csatlakozás is, hiszen a kábeltévés piacot addigra teljesen meg kell nyitnia az országnak.
Kéri Ferenc, a Magyar Kábelkommunikációs Szövetség elnöke úgy véli, hogy valószínűleg már a liberalizálás előtti hónapokban érezhetők lesznek majd a változások.
Az ORTT tavaly egymilliárd forinttal támogatta a különböző fejlesztéseket e szektorban is.
Az Informatikai és Hírközlési Minisztérium a széles sávú adatátvitel, az internetezés elterjesztését igyekszik gyorsítani, melynek célja többek között áttételesen hozzájárulni a kábeltévézés technikai fejlődéséhez, vagyis a csillagpontos rendszerek bővítéséhez is.
(Népszava: Kábeltévézés korlátok nélkül, január 8.)
*Az EU illetékes bizottsága tizennyolc részpiacot különített el a távközlési szektorban, ezért a tagállami hatóságoknak ennek megfelelően kell eljárniuk.
Ezt a feladatot hazánkban a Hírközlési Felügyelet utódszervezete, a Nemzeti Hírközlési Hatóság, annak is az illetékes tanácsa végzi el.
Hidasi István, az NHH tanácsának tagja a lap kérdésére elmondta, a hatóság feladata lesz, hogy a jelentős erővel rendelkező szolgáltatókat az EU által deklarált részpiacokon megnevezze, és a lehetséges piaci torzulásokkal arányosan a többletkötelezettségeket is előírja.
Az NHH jogelődje, a HÍF négy területen jelölt ki jelentős piaci erővel rendelkező szolgáltatókat, melyek huszonöt százaléknál nagyobb részesedést birtokolnak.
Ennek értelmében jelentős szolgáltatók a vonalas távközlési szektorban valamennyi koncessziós társaság, a mobiltávközlésben pedig a Westel Rt. és a Pannon GSM Rt., míg a bérelt vonali területen a Matáv Rt. a domináns cég.
(Magyar Nemzet: Piacszabályozás az EU elvei szerint, január 8.)
*Hívásonként 100 forinttal támogathatja a Menhely Alapítvány krízisellátását, aki januárban és februárban felhívja a Matáv adományvonalát.
(Budapesti Nap: Segítség a krízisautónak, január 8.)
*Nincs sok választási lehetőségük a szolgáltatót váltó, ám hívószámukat megtartani akaró előfizetőknek, miután egyetlen szolgáltató hirdette meg csak saját akcióját a tíz közül.
A Nemzeti Hírközlési Hatóság szerint a szolgáltatók 85 százaléka csatlakozott egyelőre az átirányított hívószámok adatait tartalmazó adatbázishoz.
(Magyar Hírlap: Lassan indul a "számcipelés", január 8.)
*A Westel és a Budapest Film még 2003 tavaszán tette lehetővé, hogy a legnagyobb mobilcég ügyfelei a mozijegyet mobiltelefonjuk segítségével, WAP-on keresztül megvásárolhassák - az országban elsőként.
Legutóbb pedig már egyszerű sms-ben is lehetővé vált a jegyvásárlás.
A mozijegyek ellenértékét a havidíjas előfizetők meghatározott értékig utólag, számlájukkal fizethetik ki, míg a Domino kártyások továbbá nagyobb összegű vásárlásoknál a havidíjasok is az elektronikus úton feltölthetd m-com egyenlegből vásárolhatnak.
(Magyar Nemzet: Mozijegyek sms-ben, január 8.)
*A karácsonyi ünnepek alatt a Westel 777mobil WAP portálját rekordszámban keresték fel, ennek eredményeképpen 777mobil egy év alatt - a 2002. évi karácsonyi ünnepek adataival összehasonlítva - megháromszorozta forgalmát.
(Magyar Nemzet: Látogatási rekord a 777-en, január 8.)
*A Westel két és fél éves szerződést kötött a Waberer"s csoporttal, mely így 2600 mobiltelefon-előfizetéssel csatlakozott a Westelhez - közölte Sugár András, a Westel vezérigazgatója.
(Magyar Nemzet: Szerződött a Westel a Waberer"s-szel, január 8.)
*A Nemzeti Hírközlési Hatóság adatai szerint a mobil előfizetések száma tavaly novemberben 106 ezerrel, 1,4 százalékkal emelkedett októberhez képest.
A három szolgáltató közül a Vodafone részesedése 16,52 százalékra a Westelé 47,4 százalékra nőtt, ezzel szemben a Pannon GSM-é 36,08 százalékra csökkent.
(Magyar Hírlap: Továbbra is nő a mobilosok száma, Népszava: Tovább bővült a mobilpiac, január 8.)
*Miután az IBM újabb két magyarországi vállalata - az IBM Magyarországi Kft. és az ISC Hungária Kft. - is a Pannon GSM-mel kötött szerződést, így az informatikai szolgáltató a hazai mobilszolgáltató partnere lett.
(Népszava: IBM-Pannon GSM megállapodások, Magyar Nemzet: A Pannont választotta az IBM, január 8.)
*Magyar táncok címmel jelent meg a Danubia Ifjúsági Szimfonikus Zenekar első CD-je.
Héja Domonkos a zenekar karmestere szerint az alapításkor meghatározott célokat ma is aktuálisnak tartja: szeretnének Magyarországon ismeretlen remekműveket bemutatni és minél több fiatalt bevonni a zenehallgatásba.
Munkájukhoz nagy segítséget nyújt a Pannon GSM, mely évek óta jelentős összeggel támogatja a zenekart.
(Magyar Hírlap: Felnőtt a Danubia zenekar, január 8.)
*A Vodafone Magyarország Rt. 2004 január 1-jétől érvényes Általános Szerződési Feltételek Díjszabás melléklet B fejezet 2. pontja tévesen jelent meg.
Helyesen: a VitaMAX Party előre fizető tarifacsomag clubhétvége időszaka pénteken és szombaton 18-22 óráig tart.
(Magyar Hírlap, Magyar Nemzet: Közlemény, január 8.)
*Tizenkét újabb erdélyi magyar közoktatási intézmény kapcsolódott be a Sulinet express programba, ezzel a programban részt vevő magyar tannyelvű erdélyi iskolák száma elérte a harmincat.
(Magyar Hírlap: Tizenkét újabb..., január 8.)
*A Moody"s Investors Service jelentése szerint a befektetési kategóriába sorolt európai távközlési vállalatok kilátásai mérsékelten pozitívak.
Miközben a vezetékes szolgáltatók árbevétele idén várhatóan tovább csökken, a mobilcégeknél idén erős egyszámjegyű árbevétel-növekedés prognosztizálható.
(Napi Gazdaság: Javultak az európai távközlési cégek kilátásai, január 8.)
*A szlovén távközlési nagyvállalat, a Telekom decemberben jelentette be, hogy elindítja UMTS mobiltelefon-szolgáltatását.
A cég arra számít, hogy a jövő év végére mintegy 100 ezer előfizetőjét tudja majd UMTS-ügyfelének.
(Magyar Nemzet: Szlovén szolgáltatás, január 8.)
*Felértékelte a Nokiát a JP Morgan befektetési bank, mivel várhatóan az idén erőteljesen nőhet a nemzetközi távközlési alkatrészgyártó szektor.
(Magyar Hírlap: Felértékelte a Nokiát..., január 8.)
*Hatvanhárommillióval 270 millióra nőtt tavaly a kínai mobilfelhasználók száma, 2004-re pedig 52 milliós bővülést vár a kínai piac két mobiltelefon-társasága.
(Magyar Hírlap: Hatvanhárommillióval..., január 8.)
Kovács Kálmán miniszter javaslatára Pataki Dánielt, az IHM helyettes államtitkárát nevezték ki a Nemzeti Hírközlési Hatóság elnökévé.
(Számítástechnika: Kinevezés az IHM-ben, 2004/1)
December 17-én a Matáv bekötötte a százezredik ADSL hozzáférését.
A szélessávú internetelérések számának növekedése 2003-ban megközelítette a 200 százalékot.
(Számítástechnika: Százezer ADSL, 2004/1)
Egy éve vezette be az Emitel az ADSL-szolgáltatást a kiskunhalasi, a kiskőrösi és a bajai primer körzetben.
A szolgáltatás elindítását az Ericsson Magyarországgal kötött szerződés tette lehetővé, mely az Ethernet DSL Access rendszer telepítését foglalta magába.
(Számítástechnika: Egy éve vezette be, 2004/1)
Az oktatási tárca Sulinet Programjának koordinációs feladatait végző Educatio Kht.-n belül működő Sulinet Programiroda adatforgalmának kezeléséhez keresett biztonságos, átlátható megoldást.
A központosított közbeszerzési eljáráson a HUMANsoft ajánlatcsomagját hirdették ki nyertesként.
(Számítástechnika: Közbeszerzési szállító, 2004/1)
Az Informatikai és Hírközlési Minisztérium értesíti az érintetteket, hogy a pályázók számának növelése érdekében a "Műholdas adatszórás" c. pályázatának beadási határidejét 2004. január 16-ig meghosszabbította.
(Számítástechnika: Az Informatikai és Hírközlési Minisztérium, 2004/1)
Egy gigabájtos flash memórialapka sorozatgyártását kezdi meg hamarosan a Samsung Electronics.
A lapkák a hordozható digitális eszközök nagyobb adattárolási kapacitását teszik lehetővé.
Elsősorban a mobiltelefonokban és más kézi eszközökben használják majd a NANDS típusú flash memóriákat.
(Számítástechnika: Nagy kapacitás flash alapokon, 2004/1)
A tavalyi év nem hozta meg a várt fellendülést az infokommunikációs cégek számára.
Az internet-hozzáférések piacán 2003 a szélessáv éve volt: az ilyen típusú előfizetések aránya több mint 200 százalékkal nőtt.
Simó György, az Axelero Internet vezérigazgatója rámutatott: ma már közel minden harmadik otthoni internetező szélessávon használja a világhálót, mellyel az EU-ban is az élvonalba tartozunk.
Kóka János, az Elender Üzleti Kommunikáció vezérigazgatója szerint 2003-ban az üzleti internet-szolgáltatásban a bérelt vonali piacon drasztikus árcsökkenés, az ADSL-technológia esetében a Matávnak való kiszolgáltatottság sújtotta az internet-szolgáltatókat.
A 2003-as év az IP-telefónia terén is áttörést hozott: hazánkban ma több mint 15 ezer Cisco IP-telefon működik.
(Számítástechnika: A jövőről jelen időben, 2004/1)
Az elektronikus aláírás és a digitális tanúsítvány együtt alkotja a nyilvános kulcsú titkosítási eljárások infrastruktúráját.
A hetilapnak Springel János, a Matáv Üzleti Megoldások üzletágának kompetenciamenedzsment osztályvezetője elmondta: az elektronikus aláírásra vonatkozó törvény ma már megfelelő feltételeket szab ugyan a működéshez, a digitális aláírás szélesebb körű elterjedését azonban egyéb jogszabályok gátolják.
(Számítástechnika: Digitális kéznyomok, 2004/1)
Meglehetősen sok a bizonytalanság a hazai 3G mobillicencek körül.
A mostani piaci igények kielégítéséhez a GPRS és az EDGE is megfelelően gyors.
A mobilok üzleti kommunikációs szolgáltatásai iránt még nem olyan nagy az érdeklődés, hogy az indokolná a 3G-hálózatépítés nagy összegű beruházásait.
A tartalomszolgáltatását évek óta fejlesztő Westel forgalmának 13 százalékát teszi ki az adatkommunikáció.
A hetilap cikke szerint 2000-ben a Vodafone, a Deutsche Telekom, a France Télécom és a Telefonica összesen több mint 100 milliárd dollárt fizetett ki 3G-licencekre.
A hazai UMTS-tenderről egyelőre annyit tudni, hogy valamikor az év első felében hirdetik meg a koncessziót.
Nem világos az sem, hogy egy-egy szolgáltatónak kellene 15-20 milliárd forintot fizetnie, vagy ez a teljes összeg lenne.
A hazai szolgáltatók közül először a Westel mutatta be az UMTS-en való videotelefonálást az Ericsson , a Nortel és a Siemens közreműködésével.
A Westel úgy véli, hogy az UMTS-hálózat létrehozásába százmilliárdokat kell befektetni.
A harmadik generációs technológiának egyelőre a Pannon GSM sem jósol gyors előretörést.
A Pannon is túl van már az UMTS első nyilvános tesztjén, a szolgáltató a Nokiára támaszkodik, mint 3G-beszállítóra.
A Vodafone már teszteli az UMTS-hálózatot, s a vele kínálható szolgáltatásokat - közölték a cég New Burry-i központjában.
A Vodafone biztos benne, hogy az új technika már a jövő évben jelen lesz a piacon.
(Számítástechnika: Harmadik típusú találkozások, 2004/1)
*Az MSZP holdudvarához tartozó vállalkozók milliárdos befektetéssel 46 helyi televíziót optikai kábellel összekötő országos tévéhálózatot kívánnak kiépíteni.
A műsorelosztás kezdeményezésére egyelőre semmiféle hivatalos bejelentés nem érkezett az ORTT-hez.
A Pan-Am Média Kft. júniusban indítaná útjára a negyvenhat városi televízióval szerződő vállalkozását, a helyi csatornák naponta egy-egy tudósítást küldenének a régiójukban működő ún. gesztor stúdióknak, ahol a regionális híradók készülnének.
A Matáv Rt. által kiépülő hálózat központjában regionális híradó és közéleti vitaműsorok készülnének, melyeket a helyi tévék közvetítenének.
(Magyar Nemzet: Megvalósul Hiller álma?, Magyar Hírlap: Megvalósulhat a pártálom, március 26.)
*Életmentő műszert kapott az angyalföldi Bázis mentőállomás.
A 2 millió forint értékű lélegeztető-gépet a Matáv Hozzáad program segítségével a Gyermekünk az életünk Alapítvány adományozta.
(Metro: Életmentő műszert kapott a Bázis, március 26.)
*A Zeneakadémián ad koncertet ma a Matáv Szimfonikus Zenekar.
(Népszava: spanyol balett, holland orgonaest, március 26.)
*Március 30-án Medgyessy Péter miniszterelnök részvételével tart plenáris ülést a befektetői tanács.
Sugár András, a bt társelnöke szerint a cél az, hogy áttekintsék az elmúlt év eseményeit.
A március 30-i ülés napirendjéről szólva Sugár elmondta: a fő szónok Medgyessy Péter lesz, majd "kérdezz-felelek" jelleggel folytatják a konzultációt.
(Világgazdaság: Medgyessy a befektetők között, március 26.)
*A Matáv igazgatóságának döntése szerint a Westel hivatalos neve 2004. május 1-től T-Mobile Magyarország Távközlési Rt.-re változik.
(Blikk: T-Mobile-ra változik a Westel, március 26.)
*A Westel Rt. közleményében értesíti ügyfeleit az április 1-től és április 8-tól érvényes díjváltozásokról.
(Népszabadság, Népszava: Közlemény, március 26.)
*Együttműködési megállapodást kötött a Gazdasági és Közlekedési Minisztérium a Westel Mobil Rt.-vel, mely szerint a 777mobil wapportálról is elérhetők lesznek a legfontosabb információk a tárca által meghirdetett pályázatokról, a fogyasztóvédelemről, valamint a turizmust érintő adatokról és a bejegyzett utazási vállalkozásokról.
A Magyar Nemzet cikkében említést tesz arról, hogy májustól T-Mobile néven szolgáltat tovább a Westel.
A mobilcég és tulajdonosa - a Matáv - a névváltás után jelentős forgalombővülésre számít, miután a mobilszolgáltató kilép a nemzetközi piacra.
(Világgazdaság: GKM-hírek a Westel-wapportálon, Napi Gazdaság: GKM-információk a Westel Wap-portálján, Magyar Nemzet: Pályázati adatok mobilról, március 26.)
*Nagy perspektívát látnak a piaci szereplők a co-branded (társkártya) és az affinitási (lojalitási) kártyában.
A Raiffeisen jövő héten lép piacra a HVG co-branded hitelkártyával, míg a CIB áprilisban indítja el Tesco áruhitelkártyáját.
A cikk a legjelentősebb hazai hűségprogramok között említi a Westel Aranykártya programját, valamint a Multipont kártyát.
(Világgazdaság: Kártyaprogramok indulnak, március 26.)
*A Dívák éjszakáján rég nem látott sztárparádé volt a Moulin Rouge-ban.
Az megjelentek között volt több vállalati vezető, köztük G. Németh György, a Westel kommunikációs igazgatója.
(Mai Nap: Kánkán és kaviár, március 26.)
*A Díjbeszedő Rt. ügyintézésének hozzávetőleg 5 százaléka bonyolódik postai úton.
Az elmúlt hetekben kaotikus állapotok uralkodtak el a posta küldeménykézbesítési gyakorlatában.
A napilap cikke szerint egy számla komolyabb postai késedelme annyit jelent csupán, hogy a fogyasztónak nem három, csupán másfél hete lesz befizetni a díjat.
A Pannon GSM ügyfélszolgálatán több előfizető is jelezte, hogy nem kapta meg a számlalevelet, ezért nem tudja időben teljesíteni a befizetést.
A mobilszolgáltató ezt tudomásul vette, s nem számít fel számukra késedelmi kamatot.
(Népszabadság: Baj nélkül késik a levél, március, március 26.)
*A hazai távközlési piac egységes jogi szabályozása érdekében együttműködési megállapodást kötött a Nemzeti Hírközlési Hatóság és a GVH.
A szerződés kitér a hatóságok közötti esetleges hatásköri összeütközések feloldására is: a kiskereskedelmi árakat illető kérdésekben a versenyhivatal, a nagykereskedelmi árak vonatkozásában pedig az NHH dönt.
(Világgazdaság: Együttműködés az NHH és a GVH között, március 26.)
*Márciustól megújult a PannonW@P menüstruktúrája.
Az új felépítés logikusabb és áttekinthetőbb lett.
(Blikk: Megújult a PannonW@P, március 26.)
*Ellenzi a telefonadó bevezetését az SZDSZ és a hírközlési tárca vezetője is.
Kovács Kálmán tegnapi sajtótájékoztatóján úgy fogalmazott: az évközi emelés elfogadhatatlan egy liberális gazdaság számára.
A miniszter úgy véli: a legfrissebb adatok szerint egyre inkább magához tér a hazai gazdaság, s nincs szükség az adóterhek további bővítésére.
(Magyar hírlap: Az SZDSZ ellenzi a telefonadót, Népszabadság: Az SZDSZ a telefonadó ellen, március 26.)
*Csúcsot döntött szerdán a hazai internetforgalom.
A Medián WebAudit adatai szerint március 24-én 873 ezer látogató 2,84 millió látogatás során 39 millió oldalt töltött le.
(Magyar Hírlap: Csúcsot döntött szerdán, március 26.)
*Magyarországra telepíti át Hollandiából adatátviteli kábelgyártását az amerikai Beldon Cable - közölte George H. Walker amerikai nagykövet.
(Népszava: Hírközlési kábelgyártó települ Magyarországra, március 26.)
*A honlapok mind nagyobb száma miatt egyre nehezebb még nem létező címet találni.
Ezt a problémát orvosolhatja az ICANN nevű szervezet, ahol kilencféle új címformát jelentettek be.
(Mai Lap: Megkilencszereződik a webcímek száma, március 26.)
*A Vodafone japán leánycége leindította a Global Mail szolgáltatást, mely lehetővé teszi képüzenetek küldését és fogadását tengerentúli országok mobil-előfizetőivel.
(Blikk: A Vodafone globálissá válik, március 26.)
*A tavalyi boom után az idén is élénk maradhat a szindikált hitelezés és megerősödhet a kötvénypiac.
Az euróban szindikált magyarországi hitelkihelyezésben a fő szerepet a BNP Paribas-csoport játszotta.
Az állam és a vállalkozások például kivásárlások refinanszírozásakor használják a szindikált hitel- ilyen volt többek között az Invitel-ügylet is.
(Napi Gazdaság: Pezsgő belföldi szindikálthitel-piac, március 26.)
*A Nokia tervei szerint a tavalyi évhez hasonlóan idén is negyven új mobilkészülékkel jelenik meg a piacon - közölte Jorma Olilla vezérigazgató.
A héten befejeződött CeBIT-en a Nokia csak egy új készüléket mutatott be.
(Magyar hírlap: Negyven új mobilt dob piacra a Nokia, március 26.)
*Hunyady György szociálpszichológus tartotta a Mindentudás Egyeteme legutóbbi előadását.
(Magyar hírlap: nemzeti karakter és előítélet, március 26.)
A Matáv Rt. igazgatóságának hétfői ülésén az a döntés született, hogy a Westel Rt. májustól felveszi a Matáv anyavállalata, a Deutsche Telekom mobilrészlege, a T-Mobile Magyarország Távközlési Rt. nevet.
A márkaváltásra a mobilszám-hordozhatóság bevezetésével párhuzamosan kerül sor.
(Figyelő: Májustól T-Mobile, Magyar Narancs: T-Mobile, 2004/13)
Elemzők állítása szerint az információtechnológia és a telekommunikációs ipar az idei évtől erőre kap, ugyanakkor az évről évre karcsúsodó CeBIT-et az idén még az óvatos optimizmus jellemezte.
Az idei vásáron 64 ország 6,4 ezer kiállítója vett részt.
A 2004-es szemlén több neves vállalat sem jelentkezett önálló standdal: ilyenek a HP, az Ericsson, a Dell, a Canon, az OKI és az Infineon.
A hetilap a kiállításon tapasztalt legfrissebb trendek között említi az 1 megapixeles kamerával szerelt mobiltelefonokat, a Windows-alapú smartphone-ok megjelenését és a WLAN hálózatok biztonságának fejlődését.
(Figyelő: Karácsony tavasszal, 2004/13)
Felpezsdítheti valamelyest a telített hazai mobilpiacot az uniós követelményeknek megfelelően májustól hazánkban is elérhető számhordozhatóság.
A három hazai mobilcég már bejelentette, hogy előre regisztrálják azokat az ügyfeleket, akik a riválisoktól hozzájuk szeretnének kerülni.
Annak kapcsán, hogy az árérzékenység és a magyaros "ügyeskedés" miatt várható-e a nemzetközinél nagyobb érdeklődés és elvándorlás, Maradi István, a Westel vezérigazgató-helyettese elmondta: e szempontból "egy kicsit sötét lóról van szó".
A Vodafone részéről Vitai Attila vezérigazgató arra hívta fel a figyelmet, hogy a 8 milliós magyar előfizetői tábornak már az 5 százaléka is 40 ezer olyan ügyfelet jelent, akit meg lehet majd célozni.
(Figyelő: Átmenő forgalom, 2004/13)
A vezetékes számok átvitelére január óta van lehetőség hazánkban.
Az előfizető szempontjából a mobil és a vezetékes piaci számhordozás között nincs különbség, ám amellett, hogy a két különböző távközlési hálózatban eltérő technológiai megoldást használnak, lényeges különbséget jelent a piaci szegmensek közötti eltérés is.
A lakossági vezetékes piacon az a szolgáltató kínálja a legjobb árat, melynek az adott vonal a tulajdonában van.
Az alternatív szolgáltatóknak egyelőre csak a nagy havi telefonszámlával rendelkező üzleti előfizetők számára van versenyképes ajánlatuk.
(Figyelő: Cserejog, 2004/13)
Több mint 200 milliárd forintot tervez besöpörni az idén az ÁPV Rt. az állami vagyon értékesítéséből - olvasható a HVG-ben.
Kamarás Miklós, a vagyonkezelő vezérigazgatója szerint az idei, feszített értékesítési tempót a PM nem gyorsítja, már csak azért sem, mert a 2004-re tervezett 43 kisebb-nagyobb társasági részesedés értékesítésén kívül a tavalyról kormánydöntés hiányában átcsúszott tranzakciókat, köztük az Antenna Hungária Rt. vagy a Mahart Rt. eladását is az idén kell nyélbe ütni.
Az AH 73 százalékos részvénycsomagjának értékesítése kemény diónak ígérkezik: az eladásból Draskovics Tibor 20-25 milliárd forintos privatizációs bevételt remél.
Az AH - az ÁPV jóváhagyásával - lapzártakor arról tárgyalt a Vodafone Magyarország Rt.-vel, hogy még a privatizáció előtt vásárolja ki AH-beli részvényeit.
(HVG: Maradékelv, 2004/13)
Az eredetileg uniós jogharmonizációs céllal benyújtott adócsomagjában a kormány azt javasolja: fizessenek szja-t a vállalatok telefonvonalaik után, ha azokat magánbeszélgetésekre is használják.
A cégtelefon megadóztatásának gondolata a hetilap szerint azonban nem bizonyult hosszú életűnek - legalábbis eredeti formájában nem.
A parlament bizottságai a múlt héten kezdték meg a vitát a javaslatról, mely szerint júliustól fővonalanként, illetve mobilos SIM-kártyánként egységesen havi 3 ezer forint lenne az szja.
(HVG: Vonalszakadás, IT-Buisiness: Új adó várható, Magyar Demokrata: Jön a telefonadó?, 2004/13)
A mintegy 3,6 millió ügyfelet számláló vezetékes piac 80 százalékát uraló Matáv Bázis tarifacsomagjához képest 30 százalékos megtakarítást ígér vállalati ügyfeleinek a PanTel Rt. A számhordozhatóság januári bevezetése óta is csupán 1500 számot "orzott el" az alternatív cég a Matávtól.
A számhordozhatóság lehetőségét kihasználva január óta 2344 ügyfél váltott szolgáltatót.
A mobilszámok hordozhatóságával kapcsolatban a legnagyobb reményeket a 16,76 százalékos piaci részesedéssel rendelkező Vodafone Magyarország táplálja.
A mobilcég a nevét T-Mobile-ra változtató Westelt és a Pannon GSM-et megelőzve jelentette be, hogy hétfőtől regisztrálhatják magukat az átpártoló ügyfelek, s a váltásért a társaság nem kér pénzt az előfizetőktől.
(HVG: Magyar vándor, 2004/13)
A Budapesti Értéktőzsde részvényindexe 0,4 százalékkal esett vissza az elmúlt héten.
A Matáv jegyzése 1,7 százalékkal erősödött.
A céghez kapcsolódó hír, hogy a Westel T-Mobile-ra változtatja nevét, de a társaság teljes egészében a Matáv tulajdonában marad.
(HVG: A Budapesti Értéktőzsde részvényindexe, 2004/13)
Sem a Pannon GSM, sem a Vodafone, sem a Westel nem hárítja át a mobilszámok hordozásának költségeit az ügyfelekre - közölték a szolgáltatók.
A Vodafone vállalja, hogy mind hozzá átpártoló ügyfélnek elintézi a teljes adminisztrációt, de a Westelhez igazoló ügyfeleknek is elegendő csupán új szolgáltatójukat felkeresni.
(IT-Buisiness: Számhordozás, 2004/13)
Nem lehet a jövőben pusztán hétjegyű mobilszámmal hívni azokat az ügyfeleket, akik átviszik számukat egy másik szolgáltatóhoz.
A jövőben ajánlatos, hogy a telefonkönyvbe minden szám +36-tal kerüljön.
(IT-Buisiness: Hátrány, 2004/13)
50 millió forintos bírsággal sújtotta a Pannon GSM-et a Nemzeti Hírközlési Hatóság, amiért a mobilcég nem nyújtotta be határidőre az összekapcsolási díjakra vonatkozó ajánlatát.
Az NHH februárban kötelezte a Westelt és a Pannon GSM-et, hogy március 1-ig nyújtsák be az eht-ben szereplő költségszámítási módszertan alapján az összekapcsolási díjakra kalkulált ajánlataikat.
(IT-Buisiness: Büntetés a késésért, 2004/13)
Az elmúlt időben a Matáv, az Invitel, a Hungarotel, a Monortel és az Emitel, valamint a Westel mint jelentős piaci erejű szolgáltató adta be az NHH-nak az új módszertan alapján készült költségszámítását.
(IT-Buisiness: Beadták a kulcsszereplők, 2004/13)
Az uniós csatlakozás közeledtével időszerűvé vált Lengyelország határellenőrzési rendszerének modernizálása.
A projekt része a telefonrendszer korszerűsítése, valamint a biztonságos hálózati hozzáférés kialakítása a legfontosabb adatbázisokhoz.
A megoldást a Cisco IP kommunikációs rendszerének telepítése jelentette.
(IT-Buisiness: Határőrségi IP-kommunikáció, 2004/13)
Idén négy nagy kihívás előtt álla a GSM-világ - hangzott el a cannes-i 3GSM World Congressen.
Ezek a hálózatok közötti együttműködés megteremtése, a megfelelő végkészülékek kifejlesztése, a vezetéknélküli internetes tartalomfejlesztés, valamint az ügyfelek védelme.
A készüléklopások elleni harcban a szolgáltatókkal a vezető gyártók - a Motorola, a NEC, a Nokia, a Panasonic, a Sagem, a Siemens és a Sony Ericsson is együttműködnek.
Jambrik Mihály, az IHM közigazgatási államtitkára a magyar cégeknek a rendezvényen való megjelenését, részvételét rendkívül fontosnak nevezte.
(IT-Buisiness: Pillanatfelvétel és jövőkép, 2004/13)
Lajtha György tanácsadó szerint a 3G mobilhálózatok lassú terjedésének egyik fő oka, hogy a hálózati berendezések elhelyezéséről a szolgáltatók egyetlen országban sem tudnak megegyezésre jutni.
Nem járható az az út ugyanis, hogy a szolgáltatók új tornyokat építsenek.
Lajtha György szerint ugyanakkor arról sem szabad megfeledkezni, hogy a szolgáltatók szeme előtt már ott lebeg a 4G.
(IT-Buisiness: Présben a 3G, 2004/13)
A Nokia és a Samsung együttműködési megállapodást írt alá a GSM-hálózatban működő adó-vevő technológia tömegpiaci bevezetéséről.
Eszerint a Samsung a Nokia PoC technológiáján alapuló funkciókat beépíti készülékeibe.
(IT-Buisiness: Adó-vevő a GSM-hálózatban, 2004/13)
A GSM Associatons ezúttal is díjakat osztott ki a legjobb gyártóknak, szolgáltatóknak.
A vállalati piacra szánt legjobb mobilalkalmazás vagy szolgáltatás kategóriájában a Vodafone Mobile Connect Cardja bizonyult a legjobbnak.
(IT-Buisiness: Díjazottak, 2004/13)
A modern adathálózatok az internetes forgalom mellett már a telefonbeszélgetések továbbítására is alkalmasak.
Az IP-telefónia alkalmazási területeinek és lehetőségeinek azonban csak kezdetét jelenti a telefonforgalom kezelése.
Az IT-Businessnek az IP-telefónia felhasználási lehetőségeit bemutató cikke szerint számos gyártó fejlett funkciókkal felszerelt csomagjai érhetőek el a hazai piacon is, ilyenek a 3Com, a Nortel vagy a Siemens.
(IT-Buisiness: IP-telefon: túl a hangon, 2004/13)
Márciusban és áprilisban a Bölcső Alapítványt támogathatják 100 forinttal azok, akik vezetékes telefonról hívják a Matáv-adományvonalat az 1788-as számon.
Az adományokból befolyt összeget az alapítvány egy budapesti átmeneti otthon létrehozására kívánja fordítani.
Az otthon válsághelyzetbe került terhes anyák számára nyújt menedéket gyermekük világrajöttéig.
(Heti Válasz: A veszélyeztetett terhesekért, 2004/13)
*A Nemzeti Hírközlési Hivatal tájékoztatása szerint a GTS-Datanetnél jelentkezett az első előfizető, aki az új hírközlési törvény alapján kérte, hadd vigye magával új ingatlanába a már megszokott telefonszámát.
Szathmári Géza, a GTS-Datanet vezérigazgatója tudatta: örömmel fogadták a számhordozhatóság megvalósulását, s bíznak benne, hogy 2004-ben elindul a verseny a távközlésben.
Habár a GTS-Datanetnél nem árulták el, mely társaságtól csábították át az ügyfelet, a Népszabadság információi szerint a Matávról van szó.
(Népszabadság: Elhordták az első számot, Budapesti Nap: Vihetjük magunkkal a telefonszámot, Magyar hírlap: A GTS-Datanet Távközlési Kft., január 10.)
*Csökken a szolgáltatók száma és megjelenik a külföldi tőke a kábeltévé-piacon.
A változás a hírközlési törvény módosításának köszönhető, mely hatályon kívül helyezte azt az előírást, hogy a szolgáltató vételkörzete nem haladhatja meg a lakosság egyhatodát.
(Mai Lap: Kevesebb lesz a szolgáltató, de jobb a minőség, január 10.)
*Az idén több nagy programot indít a kormány, illetve az informatikai tárca.
Meghirdetik a készenléti rendszer és a 3G mobilszolgáltatás tenderét, bővítik az elektronikus kormányzati szolgáltatásokat, de emellett digitális tartalomfejlesztést is végrehajtanak - közölte Kovács Kálmán, az IHM vezetője.
(Népszabadság: Több internet-előfizető; Informatikai nagyév, Magyar Nemzet: Új digitális programok, január 10.)
*Tavaly bő 50 százalékkal nőtt az internet-előfizetők száma - hangzott el az eMagyarország szakmai napon.
A szélessávú előfizetők száma háromszorosára, 220 ezerre bővült.
Tavaly szeptember végén összesen 623 ezer internet-előfizető volt hazánkban.
(Magyar Hírlap: Felével nőtt tavaly a netezők tábora, január 10.)
*A budapesti általános és középiskolás diákok mintegy 70 százaléka rendelkezik mobiltelefonnal, melyek az órákon is gyakorta megszólalnak.
Több oktatási intézményben tiltják a készülékek használatát, néhány nyugati országban pedig már a készülékeket is kitiltották az iskolákból.
(Budapesti Nap: Ha elvágják a "köldökzsinórt" gyerek és szülő között, január 10.)
*A Siemens szponzorációjának egyik kulcsterülete a kultúra, melynek középpontjában immár 5. éve a Budapesti Tavaszi Fesztivál áll.
A Matáv az egyetlen olyan hazai cég, mely nem csupán eseti támogatást nyújt a kulturális élet szereplőinek, hanem oktatási és kulturális intézmények fenntartását is magára vállalta.
(Népszava: A nagyágyúk, március 27.)
*A Matáv Szimfonikus Zenekar koncertet ad a Matáv Zeneházban.
(Mai Lap: A Matáv Szimfonikus Zenekar koncertje, március 29.)
*A Deutsche Telekom üzleti ügyfeleit kiszolgáló informatikai-telekommunikációs cége, a T-Systems és a Matáv vezetői a napokban kötöttek megállapodást arról, hogy közösen nyújtanak majd minőségi nemzetközi hálózati szolgáltatásokat a hazai vállalatok számára.
A két cég együttműködik majd a hazai piacra szánt beszéd- és adatmegoldások területén, s így új üzleti csatornák jönnek létre mindkét vállalat számára.
A megállapodás szerint a T-Systems használhatja a Matáv magyarországi hálózatát.
A T-Systems a Matávval vegyes vállalat létrehozását kezdeményezte, így a Matáv kisebbségi részesedést szerez majd a T-Systems Hungary Kft.-ben.
(Népszava: Növekedhet a hálózati lefedettség Európában, március 27.)
*A tőzsdei cégek eddig megjelent osztalékfizetési javaslatai már meghaladják a 126 milliárd forintot, mely 62 százalékkal haladja meg az egy évvel korábbit.
Az elmúlt évhez képes kiugróan magas osztalékot ajánl a Matáv, mely önmagában 54 milliárddal több, vagyis mintegy négyszer akkora, mint a megelőző évben.
(Világgazdaság: Több osztalékot fizetnek a cégek, március 29.)
*A közgyűlési meghívók megjelenésével a legtöbb tőzsdei cég igazgatóságának osztalékjavaslata ismertté vált.
Jellemző tendencia, hogy az átlagnál vagy a vártnál magasabb osztalékot bejelentő társaságok részvényeinek árfolyama emelkedésnek indul.
A legjobb példa erre a Matáv esete: a papír 5 százalékkal drágult azóta, hogy az elemzők által várt 52 forintos osztalék helyett részvényenként 70 forintot fizet a társaság a tavalyi év után.
(Napi Gazdaság: Élen az áramszolgáltatók, március 29.)
*A lap közli a Matáv közgyűlési meghívóját.
(Magyar Tőkepiac: A Magyar Távközlési Rt. közgyűlési meghívója, március 29.)
*A Matáv kiköltözésével ismét a bérleti piacra került a Zsolt Udvar irodaterületeinek egy része.
A tulajdonosnak nem kellett sokáig várnia: a megürült terület mintegy felére szinte azonnal akadt jelentkező.
(Napi Gazdaság: Bérlőcsere a Zsolt udvarban, március 29.)
*A TCW Rt. várakozásai szerint a Magyarország irányában érdeklődést mutató külföldi ingatlanalapok, a piacon ma is tapasztalható tulajdonos váltások meg fogják sokszorozni a létesítménygazdálkodás szolgáltatás iránti keresletet.
A TCW változatos szolgáltatási képet mutat, a legnagyobb ügyfele a Matáv, mellyel 1999-ben írta alá máig is legnagyobb volumenű ingatlan outsourcing szerződését.
(Napi Gazdaság: Növekvő igény a létesítmény-gazdálkodás területén, március 29.)
*A járőröző polgárőrök közötti, illetve szervezetnek a rendőrséggel való kapcsolattartását segítendő, a Westel Rt. tavaly és idén is 10-10 darab számítógépet ajándékozott a mozgalomnak.
(Mai Nap: Számítógépek a Westeltől, március 27.)
*Ove Fredheim veszi át a Pannon GSM vezérigazgatói posztját április 1-jétől Klaus Holgaard Rasmussentől, aki Dániában egy divatcég vezérigazgatójaként folytatja pályafutását.
Amikor Klaus Rasmussen 2002 szeptemberében átvette a Pannon vezetését, a mobilcég piaci részesedése 39,03 százalék volt, idén februárban viszont már csak 35,36 százalék.
Ove Fredheim 12 éve dolgozik a Pannon GSM tulajdonosánál, a Telenornál, s több évet töltött a norvég céghez kapcsolódó társaságoknál.
Ove Fredheim jelenleg a Pannon GSM értékesítési és marketingterületért felelős vezérigazgató-helyettese.
(Népszava: Új vezér a Pannon GSM-nél, Magyar Hírlap: Ove Fredheim, Magyar Nemzet: Ove Fredheim veszi át, március 27., Napi Gazdaság: Új vezérigazgató a Pannon GSM-nél, Világgazdaság: Új Pannon-vezér, március 29.)
*Tavaly 59,6 millió dolláros, telefonszolgáltatásból származó bevétel mellett 12,4 milliós nettó eredményt ért el a Hungarotel Rt. tulajdonosa, a HTCC.
A tavalyi forgalom 7,4 millió dollárral haladta meg a 2002-est, nettó eredménye még fele sem volt az egy évvel korábbinak, elsősorban 5,7 millió dolláros árfolyam-veszteség miatt.
(Világgazdaság: Csökkent a HTCC nyeresége, március 29.)
*Négymilliárd forint értékben keresetet nyújtott be Békéscsaba önkormányzata a környék vezetékes telefon-szolgáltatója, a Hungarotel Rt. ellen.
Baji Lajos, a város gazdasági ügyekért felelős alpolgármestere elmondta: amikor a Hungarotel aláírta a 66-os körzetet érintő koncessziós szerződést, azt vállalta, hogy a városban kivetett iparűzési adó tízszeresét fizeti be az önkormányzatnak.
Az elmúlt években a Hungarotel csak az alapösszeget fizette meg, a mostani keresetben szereplő összeg a tízszeres, valamint az alapadó közötti különbözetből, illetve a kamatköltségekből tevődik össze.
A Hungarotel szerint a követelésnek nincs jogi alapja.
(Népszava: Békéscsaba perli a Hungarotel Rt.-t, március 27.)
*Dinamikusan bővül az internetet banki kapcsolatokra is használó kis- és középvállalatok száma.
Tavaly év végén a bankok vállalati ügyfeleinek 12 százaléka volt szerződött e-banki ügyfél - derül ki a GKI Gazdaságkutató Rt. és a Westel Rt. felméréséből.
A többség belföldi átutalásra használja az elektronikus szolgáltatásokat, vagy egyszerűen számláját kérdezi le.
(Világgazdaság: Egyre népszerűbb nálunk is az e-banking, március 29.)
*Az autósok jelenleg kevesebb mint tíz országban egyenlíthetik ki a parkolási díjat mobiltelefonjuk segítségével.
Hazánkban egyes budapesti kerületek mellett január óta Ajkán, Baján, Balatonfüreden, Keszthelyen, Nagykanizsán, Tapolcán és Veszprémben, tavasztól pedig Egerben is igénybe lehet venni a ParkTel-szolgáltatást.
Az i-Cell Kft. fejlesztése először a Budapesti Önkormányzat Parkolási kft. 12 ezer parkolóhelyén volt használható.
Józsa László, az I-Cell Kft. projektvezetője úgy tudja, hogy a mobiltelefonos díjfizetést alkalmazzák Írországban, Angliában, Olaszországban, Hollandiában, Ausztriában, Észtországban és Finnországban.
(Népszabadság: Parkolódíj mobilszámláról, március 29.)
*A hazai filmgyártás legnagyobb mecénása a magyar állam, mely a Magyar Mozgókép Közalapítványon keresztül juttatja el évente a támogatási összeget a szakmai felhasználókhoz.
A napilap cikke szerint a közönségsikert ígérő vígjátékoknak nagyobb az esélyük a szponzori pénzek megszerzésére: példa lehet erre Herendi Gábor Magyar vándor c. alkotása.
Lapinformációk szerint a film 380 millió forintos összköltségéhez a szponzorok 180 millió forinttal járultak hozzá.
Herendi reklámfilm-rendezőként korábban a Pannon GSM-nek, a Soproni Ászoknak és a Molnak is dolgozott.
(Népszava: A filmgyártás költségének nagyobb részét központi támogatás fedezi, március 27.)
*Januárban az exportárindex 3, az importindex 5 százalékos forintárszint-növekedést mutatott, így a külkereskedelmi forgalom egy százalék körüli cserearány-romlás mellett bonyolódott le.
A KSH adatai szerint januárban a kivitel volumene 18, a behozatalé 12 százalékkal nőtt az egy évvel korábbihoz képest.
Folytatódott a - televízió- és videokészülékeket, mobiltelefonokat és részegységeiket tartalmazó - híradás-technikai berendezések exportjának gyors bővülése.
(Napi Gazdaság: Lassan nő az export árszintje, március 29.)
*Év végéig háromezer közösségi internet-hozzáférést - e-pontot - alakítanak ki országszerte.
Kovács Kálmán hírközlési miniszter bejelentése szerint májusban megkezdik az utcai internetes kioszkok felállítását.
(Magyar Hírlap: Év végéig, Népszava: Háromezer e-pont a cél, március 27.)
*A közoktatási intézmények 30 százalékában nincs megfelelő végzettségű informatikatanár, minden negyedikben hiányzik az informatikai labor, s az intézmények mintegy felének nincs internet-hozzáférése.
Az oktatási tárca tervei szerint 500 millió forintért évente 20 ezer pedagógust képeznének tovább, hogy megfelelő számítógépes felhasználói ismeretekkel rendelkezzenek.
A tárca évente 3 milliárd forintból 2005-ig valamennyi közoktatási intézményt csatlakoztatná a Sulinet hálózatra.
(Népszava: Milliárdok az oktatási informatikára, március 29.)
*Személyes okokra hivatkozva lemondott az Infineon Technologies AG vezérigazgatója.
Ulrich Schumacher az alapítás óta vezette a társaságot, s megbízatásából még egy év volt hátra.
(Világgazdaság: Lemondott az Infineon vezetője, március 29.)
*Hazánkban évente 100-120 ezer tonna elektronikai hulladék keletkezik.
A nemrégiben megalakult Elektro-Waste Kht. az uniós gyakorlatot szem előtt tartva koordinálja az elektronikai hulladékok begyűjtését, feldolgozását és újrahasznosítását.
A közelmúltig az Unió sem gondoskodott az elektronikai hulladékok újrahasznosításáról, ezt a jogi hézagot azonban egy 2002-ben kiadott direktívával pótolta.
Az irányelv a 60-80 százalékos feldolgozási és az 50-75 százalékos újrahasznosítási arány elérését tűzte ki célul.
(Népszava: Elektronikai hulladékból - foglalkoztatás, március 27.)
*Tavaly mintegy 10 százalékkal kisebb forgalmat bonyolítottak Ausztriában a gyorsétterem-láncok.
A visszaesés egyik fő oka többek szerint az, hogy a fiatalok zsebpénzükből szívesebben költenek mobiltelefonálásra.
A főként sms-re költött összegek növekedése és a takarékosabb étkezés közötti összefüggést felmérések bizonyították.
(Népszabadság: Gyorsétkezés helyett sms, március 27.)
A Westel Rt. közleményében tájékoztatja ügyfeleit a társaság díjszabásainak április 1-től, illetve április 8-tól érvényes változásairól.
(Népszabadság, Népszava: Közlemény, március 27.)
A Mindentudás Egyeteme előadás-sorozatának keretében Lámfalussy Sándor világhírű magyar származású közgazdász ma az euróról tart előadást.
Ez már az előadássorozat negyedik szemesztere és már nemcsak a fővárosra koncentrál: eddig Miskolcon és Szegeden hangzott el előadás.
Hamarosan az előadók a határon túl is hallhatók lesznek: Révkomárom és Kolozsvár látja vendégül a tudomány egy-egy jeles képviselőjét.
(Metro: Előadások már a határon túl is, március 29.)
Az összehangolt csapatmunka, az emberi tényező fontosságát nemcsak a sportban, hanem a vállalkozásban, a cégépítésben is elsődleges fontosságúnak tartja a Tóth Attila, a CÉH Rt. vezetője.
A tavaly több mint másfél milliárd forint árbevételt elért CÉH Rt. tervező-szervező munkájának eredményeivel sok helyen lehet találkozni.
Az 1993-ban épp induló GSM-cég, a Westel 900 megbízása is igazi kihívás volt.
Egy újabb tartós kapcsolat kezdetét és magas szakmai elismerés elnyerését is jelentette a Westel 900 megrendelése: a további irodaház-átalakításokon kívül üzletek, telefonközpontok, műszaki bázisok, bázisállomások beruházásszervezését, projektmenedzselését és teljes körű tervezését is elvégezték a számára; a központi irodaházának átépítéséért pedig 2000-ben Pro Architectura díjat kaptak.
(Piac és Profit: A CÉH szövetségei, 2004/3)
Klaus H. Rasmussen, a Pannon GSM vezérigazgatója február 11-én, Nagy-Britannia magyarországi nagykövetségén vehette át a rangos Investor in People Díjat.
A Pannon GSM az első vállalat a közép- és kelet-európai régióban, amelynek emberierőforrás-gazdálkodása e nemzetközileg legrangosabb szakmai elismerésben részesülhetett.
(Piac és Profit: Pannon GSM, 2004/3)
Egységbe fogta társadalmi szerepvállalási programjait a Matáv.
A 2004. márciusától futó, a Matáv hozzáad elnevezésű kezdeményezés célja, hogy a civil szférának juttatott évi 200 millió forint a legközvetlenebb segítséget nyújtva jusson el a rászorulókhoz - elsősorban az egészségügyhöz, a hátrányos helyzetűekhez és a gyerekekhez - különböző alapítványok és civil kezdeményezések segítségével.
(Piac és Profit: Matáv, 2004/3)
Az Axelero Internet - együttműködve az F-Secure Corporationnel - február 16-tól új szolgáltatást indított Axelero Internet Biztonság néven.
A szolgáltatás vírusvédelemből és tűzfalszolgáltatásból áll.
Erőssége az akár napi többszöri frissítés, ami a vírusok kitörését követő néhány órán belül megfelelő védelmet ad.
(Piac és Profit: Axelero, 2004/3)
Az Ericsson mérnökei olyan megoldást fejlesztettek ki, amellyel a szolgáltatók minden eddiginél olcsóbban, gyorsabban és egyszerűbben építhetik ki saját ADSL hálózatukat.
Az Ericsson Magyarország ilyen Ethernet DSL Access (EDA) rendszer telepítésére írt alá nemrég szerződést az Invitel Rt.-vel.
(Piac és Profit: Invitel - Ericsson, 2004/3)
*Kovács Kálmán informatikai és hírközlési miniszter, a lapnak adott rövid interjújában kifejtette, hogy az új elektronikus hírközlési törvénnyel a monopolhelyzetben lévő szolgáltatók veszítenek is, meg nyernek is.
Várhatóan a nagy szolgáltatók bevételét néhány tízmilliárd forinttal megnyirbálja az új jogszabály, ám a másik oldalról nézve új teret is nyitottak számukra, például adókedvezményekkel, új programokkal, így járulva hozzá a piac bővüléséhez.
(Napi Gazdaság: Olcsóbbak lesznek a távközlési szolgáltatások, május 5.)
*A BÉT-en jegyzett A kategóriában szereplő társaságoknak az első negyedévet követő 45 napon belül kell közzétenniük első háromhavi gyorsjelentésüket, ami várhatóan a jövő hét végén tetőzik majd.
Szerdán publikálja gyorsjelentését a Synergon, míg a Matáv jövő hét csütörtökre ígéri mérlegét .
(Világgazdaság: A BÉT-en jegyzett A kategóriában..., május 5.)
*A Financial Times borús hangulatú cikkénél a magyarországi helyzet jóval pozitívabb képet mutat - mondta el a lapnak Tóth Levente, az Axelero Marketline igazgatója.
Az Axelero Marketline szolgáltatásai ugyanis 2003 végén kibővültek az Axelero korábbi vállalati üzletágának egyedi internetes megoldásaival, így ma már mint "e-folyamat-szakértő" folytatja tevékenységét a piacon, tanácsadói, megoldásszállítói és üzemeltetési szolgáltatásaival, hatékony, testre szabott megoldásokat kínálva.
A vállalat becslése szerint a piac értéke 2004-ben közel ötvenszázalékos bővüléssel elérheti a százmilliárd forintot is a tavalyi 60-70 milliárdos forgalomhoz képest.
(Napi Gazdaság: A magyarországi helyzet jobbnak tűnik, május 5.)
*Hazánkban várhatóan május közepén indítja el az Origo online zeneáruházát, mely a portál új, multimédiás felületéről lesz elérhető.
A hazai független lemezkiadókkal már sikerült megállapodni, a nagy nemzetközi cégekkel pedig jelenleg is tárgyal az Axelero - mondta el a lapnak Szalay-Bobrovniczky Kristóf, a társaság marketing vezérigazgató-helyettese.
Az Origo play portálon elérhető online zeneáruházban a zeneletöltésekért SMS-el, bankkártyával, illetve Axelero-ügyfelek számára az internetes számla terhére is lehet majd fizetni.
A zenei fájlokat a Microsoft digitális jogi védelmi megoldásával látják majd el.
(Világgazdaság: Versenyben a zeneáruházak, május 5.)
*Az athéni olimpia öttusahelyeiért vetélkednek a héten megrendezésre kerülő Westel-Világkupán a sportág legjobbjai, akik még nem kvalifikálták magukat az olimpiára.
(Metro: Holnap kezdődik Budapesten a kvótaszerző öttusakupa, Magyar Nemzet: Talán megszakad a rossz sorozat, Magyar Hírlap: Holnaptól öttusa Világkupa Budapesten, Népszava: Budapesti Világkupa olimpiai öttusakvótákért, Mai Lap: Budapesten tusakodnak, május 5.)
*A lap táblázatot közöl a hazai mobiltelefóniáról. E szerint hazánkban 8 050 223 előfizető van, a 100 lakosra jutó előfizetések száma pedig 79,6.
(Metro: A hazai mobiltelefónia 2004 márciusában, május 5.)
*A Monor Telefon Társaság a teljes szolgáltatási területére kiterjesztette az ADSL szolgáltatást, és elindította a vezetékes SMS szolgáltatását is - jelentette be Kollár Péter, a társaság vezérigazgatója egy keddi sajtóbeszélgetésen.
Az ország egyik legkisebb távközlési társasága 43 települést szolgál ki a monori primer körzetben, ahol jelenleg 72 ezer fővonallal és 53 ezer kábeltelevíziós előfizetővel rendelkezik.
(Népszava: A Monortel teljes területén ADSL, Napi Gazdaság: Teljessé vált a Monortel területén az ADSL-lefedettség, Magyar Hírlap: A Monor Telefon Társaság..., május 5.)
*Az Invitel Távközlési Szolgáltató Rt. 165 millió eurós hitelt vesz fel egy több bankból álló csoporttól, hétéves futamidőre.
Az Invitel jogelődjét, a Vivendi Telecom Hungary Rt.-t 2003 májusában az AIG Emerging Europe Infrastructure Fund és a GMT vásárolta meg.
(Napi Gazdaság: Óriáshitel az Invitelnek, május 5.)
*392 munkahely szűnik meg Szombathelyen miután a Philips az ottani üzeméből átcsoportosítja a gyártást székesfehérvári központjába.
A döntést a kitartóan veszteséges szórakoztatóelektronikai üzletág racionalizálásával magyarázzák, pedig a Philips szórakoztatóelektronikai üzletága 12 százalékos növekedést ért el.
A növekedés jelentős része a GSM- és dekódereladásokhoz köthető (Magyarországon egyiket sem gyártja a Philips.).
(Magyar Hírlap: Bezárja szombathelyi gyárát a Philips, május 5.)
*Kovács Kálmán informatikai és hírközlési miniszter avatta fel az ország első nyilvános közösségi helyen létesített eMagyarország-pontját a nagykanizsai MÁV-pályaudvaron.
(Napi Gazdaság: Nagykanizsán az első eMagyarország-pont, május 5.)
*A Legfelsőbb Bíróság elnökének és az Informatikai és Hírközlési Minisztérium vezetőinek hétfői találkozóján a két intézmény együttműködési lehetőségeit vitatták meg, mivel az uniós csatlakozással egyidejűleg a bíróságoknak megnövekedett joganyaggal kell dolgozniuk, ezért ehhez szükségessé vált az informatikai ellátottság további fejlesztése.
Az Országos Igazságszolgáltatási Tanács Hivatala és az informatikai tárca eközben a távkihallgatás lehetőségének megvalósításán is dolgozik. Ez azt jelenti, hogy a tanúnak nem kell megjelennie a kihallgatáson, hanem kamera és internet segítségével, mintegy távkonferenciaszerűen válik majd kihallgathatóvá.
(Napi Gazdaság: Már dolgoznak a távkihallgatás lehetőségének megteremtésén, május 5.)
*Az Országos Humánpolitikai Egyesület (OHE) által szervezett 14. országos humánpolitikai konferencián elhangzott: a vállalati sikerhez rövid távon a profitabilitás, hosszú távon az ügyfél- és a dolgozói elégedettség is szükséges.
A rendezvényen előadást tartott Kirner Dezső, a Vodafone hr-igazgatója is, aki úgy vélte, hogy a leghatékonyabbnak tűnő szervezeti felépítések semmit sem érnek, ha a munkakörökben nem megfelelő képzettségű, tapasztalatú és motiváltságú emberek tevékenykednek.
(Világgazdaság: Jó befektetés a humánerő, május 5.)
*A Telecom Itália mobilszolgáltató a tavalyi 480 millió euró után az idei első negyedévben 481 millió euró adózott eredményt ért el.
(Magyar Hírlap: A Telecom Itália, május 5.)
*A Vodafone Németországban megkezdte az UMTS mobiltelefonok árusítását.
(Magyar Hírlap: A Vodafone, május 5.)
*Dr. Takács Imre az Országgyűlés MSZP frakciójának tanácsadója reagál a lakossági fórumokon felmerülő kérdésre: az Európai Unióba való belépés után hazánkban hogyan alakulnak az árak?
Ami a telefonköltségeket illeti, hazánkban ezek meghaladják az EU országaiban érvényes telefonköltségeket, ugyanakkor a belépés után a piaci verseny hatására a mobiltelefon-szolgáltatások díja jelentősen csökkenni fog, és a vezetékes telefon díja is mérséklődik majd.
(Népszava: Alacsony az infláció az Európai Unió országaiban, május 5.)
A Matáv adományvonalán - májusban és júniusban - a Magyar Koraszülött Mentő Közalapítványt támogathatja telefonhívásával a lakosság.
(Mai Nap: 100 forinttal egy új életért, május 5.)
*Az újévi adóváltozások kapcsán a lap összeállításában olvasható, hogy a tervekkel ellentétben a telefon mégsem számít természetbeni juttatásnak. Annyi szigorítás történt csupán, hogy januártól a vezetékes és a mobiltelefon áfájának felét kell befizetni - szemben a tavalyi 30 százalékkal.
Az áremelkedések között olvasható, hogy a Matáv 5,6 százalékkal emeli kereskedelmi díjcsomagjainak havidíját.
A tarifaváltozások nem érintik a minimál- és feleződíjcsomagokat, így egymillió ügyfél változatlan árakon telefonálhat.
(Magyar Nemzet: 2005: árhullámmal érkezett az új esztendő, január 3.)
*Csendes, de nyugodtnak nem nevezhető árfolyam-emelkedés zajlott le a tavalyi év során a BÉT-en.
A Matáv, a Mol, az OTP és a Richter kijelölte a növekedés irányát, mely nem más, mint a térség regionális vállalatává alakulni.
Az idei év nagy durranásai közé tartozhat a Mol 12 százalékos csomagjának, valamint az Antenna Hungária 75 százalékos állami csomagjának privatizálása.
Az AH magánosítási folyamata még nem ismert, azonban minden jel szerint az állam osztalékelőleget vagy osztalékot vesz ki az AH-ból még annak eladása előtt.
Elemzők szerint akár 1300 forintos osztalékot is kifizethet a műsorszóró, miután értékesítette a VRAM Rt. (Vodafone) 10 százalékos pakettjét.
Amennyiben az AH 75 százalékát egy befektetőnek értékesítik, a vevőnek kötelessége lesz a fennmaradó 25 százalékra is ajánlatot tennie.
(Magyar Nemzet: Jöhet a korrekció?, január 3.)
*A BUX a 2003 végi 9380 pont után 2004 végén 14 743 ponton zárta az évet.
Bár sokan beszéltek róla, mégis kevesen hitték, hogy az uniós csatlakozás ennyire megnöveli a külföldiek vásárlókedvét.
A konvergenciahossz a vállalati teljesítmények nélkül (Mol, OTP) nem ért volna sokat.
Az OTP és a Mol mellett Matáv, a Richter és a BorsodChem is szerzett regionális érdekeltségeket.
A távközlési társaság a macedón hídfőállást kihasználva a montenegrói távközlési cég irányában szeretne bővíteni (Napi Gazdaság: A csatlakozás éve: bejött a konvergencia, Magyar Hírlap: A magyar tőzsde csúcsévet zárt, január 3.)
*Bár a külföldi gyógykezelés igencsak drága, sok síelni induló mégis elfelejt a kiutazás előtt biztosítást kötni.
Az utasbiztosítások piacát áttekintő írás szerint a QBE Atlasz az egyénileg kiutazókat célozza meg új értékesítési csatornáján: a T-Mobile előfizetői sms-ben is köthetnek utasbiztosítást.
Ennél gyorsabb megoldás jelenleg nincs, mivel az ügyfélnek átvételkor alá kell írnia a kötvényt.
Sms-ben való értékesítéskor ezt a repülőtéren, vagy határátkelőhelyen is megteheti a biztosított.
(Világgazdaság: Síbiztosítás: több millióba kerülhet egy baleset, január 3.)
*A Népszabadság, a 2004-es esztendő eseményeit áttekintő cikkében olvasható, hogy májusban nevet változtatott a Westel, s T-Mobile-ként folytatta tevékenységét.
A távközlési piacon új szereplők is megjelentek: az áprilisban piacra lépett Tele2 eleinte nemzetközi, távolsági és mobilhívásokat bonyolított, ma már azonban helyi hívásokat is vállal.
A vezetékestelefon-piac másik új szereplője a UPC.
Tavaly január óta lehetőség van arra, hogy lakóhelyet váltva az ügyfél megtartsa telefonszámát.
November végéig több mint 44 ezer ilyen állomásváltásra került sor.
A mobilszámok május óta hordozhatók, eddig 36 ezer mobil-előfizető váltott így telefonszámot.
A mobilpiac legnagyobb fejleménye az UMTS-tender kiírása volt, melyen mindhárom hazai mobilcég szolgáltatási jogosultságot szerzett.
(Népszabadság: Húzd meg - ereszd meg nélkül, január 3.)
*Az új év nem csupán áremelkedéseket hoz majd: a mobilcégek rendre csökkentik, vagy változatlanul hagyják áraikat.
A T-Mobile-nál az idén megszűnik a multimédiás üzenetek méretek szerinti árcsoportosítása, mely egyes esetekben akár 50 százalékos megtakarítást is jelenthet.
(Blikk: Csökkenek az árak, január 2.)
*Az Invitel Távközlési Szolgáltató Rt. értesíti ügyfeleit, hogy a társaság február 1-jei hatállyal módosítja általános szerződési feltételeit, s az annak részét képező díjszabását.
(Népszabadság: Közlemény, január 3.)
*Az Ablon Kft. nyerte azt a közbeszerzési pályázatot, melyet a Fővárosi Munkaügyi Központ elhelyezésére írtak ki.
A társaság közleménye szerint új bérlővel bővült BC 91 irodaháza: a Sony Ericsson a XIII. kerületbe, a Váci út és a Fáy u. sarkán álló épületbe költözteti át kelet-közép-európai központját.
(Napi Gazdaság: Az Ablon irodaházba költözik a Sony Ericsson régiós központja, január 3.)
*Németországban január 1-jén - 16 hónapos késéssel - bevezették a kamionok számára kötelező autópályadíjat.
A rendszert a Deutsche Telekom, a DaimlerChrysler és a francia Cofiroute által alkotott Toll Collect konzorcium működteti.
A német autópályákon naponta 500-600 ezer teherautó közlekedik.
(Magyar Nemzet: Káosz várható a német utakon, január 3.)
*Az EasyJet fapados légitársaság alapítója olcsó mobiltelefon-szolgáltatást indít márciustól Nagy-Britanniában.
Az EasyMobile hasonló taktikát követ, mint az EasyJet - a szolgáltatást az interneten értékesítik, a társaság nem rendelkezik saját infrastruktúrával.
A társaságok alig néhány alkalmazottal dolgoznak, s új előfizetőnként legfeljebb 15 euró a költségük.
Az EasyMobile ígérete szerint felével csökkennek a mobiltelefonálás költségei Nagy-Britanniában.
(Magyar Hírlap: Fapados mobil a briteknél, január 3.)
*A Time Warner Inc. tárgyalásokat folytat a Sprint Corp.-nel, melynek mobilhálózatán maga is mobilszolgáltatást nyújtana.
Amennyiben a kísérlet eredményesnek bizonyul, a Time Warner Cable a médiaóriás egyik divíziója lesz, egy nagy kábeltársaság, mely egyszerre kínál televíziós, szélessávú internetes, vezetékes és mobiltelefon-szolgáltatásokat.
Az ügylettel a Sprint kiszélesítené a bevételének több mint felét adó mobilszolgáltatást, hogy kompenzálja a vezetékes ügyfelek lemorzsolódását.
(Napi Gazdaság: Mobilszolgáltatást is nyújtana a Time Warner, január 3.)
*Várhatóan egy év alatt épülnek fel, s indulnak el az országos 3G-hálózatok.
Az új generációs készülékek jobb hangminőséget, szebb és nagyobb tudású eszközöket jelentenek majd, melyek a mostaninál jóval gyorsabb adatforgalomra képesek.
(Blikk: Videotelefonálni is lehet majd a 3G-s mobilokkal, január 2.)
*A jelenlegi harmadik generációs mobiltelefonoknál több mint tízszer gyorsabb adatátvitelt biztosító, nagy felbontású videojelek fogadására, küldésére alkalmas készülékek standardjeinek kidolgozásában állapodott meg a világ 26 vezető távközlési szolgáltatója és gyártója.
(Magyar Hírlap: A jelenlegi harmadik generációs, január 3.)
*A T-Mobile Magyarország és a Magyar Telekom, az MVM és a Saab, valamint az Antenna Hungária és a Siemens konzorciumok adtak be pályázatot a készenléti szerveket kiszolgáló zárt láncú, egységes digitális rádiórendszer kiépítésére és üzemeltetésére.
Pesti István, az EDR-beruházásért felelős kormánybiztosa úgy tájékoztatott: a beadott jelentkezések értékelése után a részvételi szakasz eredményhirdetése június 14-én lesz.
Az ezt követő szakaszban a résztvevőknek augusztus 15-ig kell megtenni ajánlatukat.
Pesti elmondta még, hogy a tervek szerint az EDR Budapesten a jövő év tavaszára épülhet ki, míg országos szinten 2007-re.
A nyertesnek országos kiépítésű hálózaton kell majd szolgáltatást nyújtania, s a rendszernek legalább 42 ezer rádióterminál kezelésére kell alkalmasnak lennie.
A beruházás értékét szakemberek 25-45 milliárd forintra becsülik.
(Napi Gazdaság: Három konzorcium az EDR megvalósítására, Népszabadság: EDR: hárman pályáztak párban, május 31.)
*Hamarosan újabb mobilpiaci díjcsökkentésről dönt az NHH.
Júniustól ismét csökkenteniük kell a hazai mobilszolgáltatóknak hívásvégződtetéseik nagykereskedelmi díjait, mely várhatóan mérsékli majd az előfizetői tarifákat is - közölte még az év elején az NHH tanácsának döntését Pataki Dániel elnök.
Az ezt megelőző díjmérséklést egy évvel ezelőtt írta elő a hatóság.
Azóta az NHH mindhárom mobilcéget jelentős piaci erejűnek minősítette, így ez a határozat ezúttal már mindhárom GSM-szolgáltatóra kötelező érvényű.
Márton György szóvivő tájékoztatása szerint a határozatot a nagyon közeli jövőben kapják kézhez a szolgáltatók.
Ez a januári előrejelzésnek megfelelően várhatóan 10 százalékos csökkentést ír majd elő a cégeknek.
A T-Mobile Rt.-nél Tompa Ferenc távközlés-politikai igazgató, illetve a Pannon GSM Rt.-nél Drozdy Győző vezérigazgató-helyettes egyelőre csak annyit közölt, hogy még nem tud a konkrét döntésről.
A Vodafone Rt. nevében Marchhart Pál távközlési politikai igazgató úgy nyilatkozott, hogy az NHH tanácsa egyelőre nem hozott határozatot a Vodafone által határidőben benyújtott költségmodell elfogadásáról sem, ennek hiányában erről nem is tud nyilatkozni.
(Világgazdaság: Díjcsökkentés előtt a mobilpiac, május 31.)
*Internetes szolgáltatásaihoz a Sun Microsystems nagy teljesítményű számítógépeit használja a T-Mobile Magyarország - mondta el Fekete László, a mobilcég IP Multimédia igazgatója.
A T-Mobile wapos és webes internetes felület is nyújt a Sun technológiájával és az sms- és mms-rendszer is szorosan kötődik a háttér-infrastruktúrához.
A Sun eszközeinek egyéb területeken történő felhasználásáról szólva Fekete László elmondta: a T-Mobile-nál használt hardverek és szoftverek alkalmasak a dinamikusan jelentkező többletteljesítmény-igény kiszolgálására.
A platformok robusztusak, megbízhatóak, nagyon ritkán hibásodnak meg, ellenállnak a hackerek támadásainak.
(Napi Gazdaság: Sun-infrastruktúra a T-Mobile-nál, május 31.)
*Holnaptól a T-Mobil budapesti multimédiás hálózatán zártkörű teszt keretében az ügyfelek is elérhetik a társaság 3G szolgáltatásait.
(Népszabadság: Tesztüzem, május 31.)
*A T-Mobile Magyarország értesíti előfizetőit, hogy a szolgáltató módosítja Domino Díjszabását.
A változások hatályba lépésének dátuma a közlemény második megjelenésétől számított 30-dik nap, mely ha korábbi dátum július 1-jénél, akkor 2005. július 1.
(Népszabadság: Közlemény, május 31.)
*A lap mellékletében interjút közöl Áts Zsolttal, a Pannon GSM osztályvezetőjével.
Az interaktív megoldások, az internetes kommunikáció alkalmazását érintő kérdésre Áts rámutatott: a kérdés az, hogy az interaktív kommunikációra épülő megoldások szolgáltatói hogyan keresik a közös lehetőségeket a mobilszolgáltatókkal.
Az osztályvezető szerint létre fog jönni egy partnerség a felek között, hiszen a mobilkommunikáció önmagában is interaktív tevékenység.
Vannak olyan interaktív megoldások, melyeket kifejezetten a rájuk építhető üzleti vállalkozások hoztak létre.
Ennek egyik klasszikus példája az emelt díjas tartalmakat nyújtó szolgáltatási szektor.
A gazdaság szereplői felé a Pannon GSM partnerséget ajánl, mely azt jelenti, hogy együtt dolgozva, közösen tudnak kialakítani szolgáltatásokat.
A Pannon GSM Budapesten már teljes mobil széles sávú lefedettséget biztosít, a nyárra már a Balatont, illetve az összes nagyvárost is lefedi.
(Napi Gazdaság: A Barátok közt adásai is megjelenhetnek Pannon GSM-mobilok képernyőjén, május 31.)
*Tegnap a hvg.hu megnevezett néhány társaságot, melyek állítólag az Antenna Hungária Rt. 75 százalékára jelentkezők ÁPV Rt. által összeállított "rövid listáján" szerepelnének.
Az internetes lap szerint az ÁPV csütörtökön dönt a pályázatokról.
A Swisscom, az osztrák ORF, a Ceska Radiokommunikace, az ausztrál Macquaire Communications Infrastructure Group, a Telediffusion de France és a spanyol Retevision jut tovább az AH-re kiírt privatizációs pályázat második fordulójába.
Egyes hírek szerint több lista is kering, melyeken leggyakrabban a Swisscom, a CRA és a TdF neve szerepel.
Az ÁPV nem nevezi meg a jelölteket.
(Napi Gazdaság: Hatan versengenek még az Antennáért, Világgazdaság: Szakmai befektetőé lesz az Antenna, Népszabadság: Tegnap a hvg.hu megnevezett, május 31.)
*Az idén újabb 980 távmunkahely létesülhet a munkaügyi minisztérium támogatásával - jelentette be a távmunka programiroda vezetője.
Magyarországon jelenleg 1,5-2 százalék arányú a távmunka, míg Németországban 18, Ausztriában 20, a skandináv államokban pedig 30 százalék fölötti az aktív munkavállalók körében.
(Népszava: Távmunkahelyek létesülnek, május 31.)
*A Tele2 Magyarország Kft. közleményben értesíti előfizetőit, hogy a társaság általános szerződési feltételei június 1-jei hatállyal több ponton is módosulnak.
(Magyar Nemzet, Népszabadság: Közlemény, május 31.)
*A Monor Kábeltelevízió Kft. értesíti előfizetőit, hogy július 1-jétől kezdődő hatállyal a Felnőtt csomagban a Super1 csatorna helyén az XXX csatorna műsorát továbbítja.
(Népszava: Közlemény, május 31.)
*Az amerikai Western Wireless csoport által eladásra kínált negyedik legnagyobb osztrák mobilszolgáltatót, a Teleringet sajtóhírek szerint a Deutsche Telekomhoz tartozó T-Mobile és az E.On energetikai cég is megvásárolná.
A 12 százalékos Telering-csomag jól jönne a 25 százalékos piaci szelettel bíró osztrák T-Mobilnak és az E.On többségi tulajdonában lévő, 1,5 millió vevőt kiszolgáló One-nak is.
(Világgazdaság: Német cégek harcolnak a Teleringért, május 31.)
*Három héttel azután, hogy két ismeretlen férfi megtámadta és megverte a Cseh Telecom igazgatóját, a rendőrség még mindig sötétben tapogatózik.
Gabriel Berdárt saját háza előtt támadta meg a két, vasrudakkal felszerelkezett férfi.
A sebesült üzletembert felesége szállította kórházba, s miután Berdár az úton felfedezni vélte támadóit, legálisan tartott fegyveréből több lövést adott le az előttük haladó autóra.
A tűz alá vett kocsiban ülő két fiatalnak semmi köze nem volt a támadáshoz, de mert végül az árokban kötöttek ki, feljelentést tettek Berdár ellen.
(Napi Ász: Vaktában nyitott tüzet, május 31.)
*Az orosz kormány bejelentése szerint távolsági és nemzetközi távközlési szolgáltatási engedélyt adott ki egy magántársaságnak s ezzel megszűnik az állami Rosztelekom eddigi monopolhelyzete.
Az engedélyt a Centreinfocom nevű cég kapta, mely több kisebb szolgáltatót tömörít.
A szövetségi távközlési hatóság közölte, hogy hamarosan további engedélyeket is ki fognak adni.
Eddig az orosz Alfa Group és a norvég Telenor tulajdonában lévő Golden Telekom vezetékes szolgáltató, valamint a Szisztyema-csoport, a Telekominvest és a TransitTelecom tulajdonában álló Multiregional TransitTelecom kért szolgáltatási engedélyt.
(Napi Gazdaság: Megszűnik a Rosztelekom monopolhelyzete, május 31.)
*A görög OTE mobiltelefon-egysége, a CosmOTE 20 millió euróért megvásárolta a CosmoRom román mobilcég 70 százalékát a Romtelecomtól.
A CosmOTE fizeti majd ki a CosmoRom 80 millió eurós adósságát is a távközlési felszereléseket forgalmazó Intracomnak.
(Világgazdaság: Görög kézben a CosmoRom többsége, május 31.)
*Húsz személyt előzetes letartóztatásba vettek Izraelben egy soha nem látott ipari kémkedési ügyben.
Többek közt műholdas tévé, nagy távközlési és gépjárműforgalmazó cégek vezetőit gyanúsítják azzal, hogy magánnyomozókat bíztak meg versenytársaik informatikai rendszeréből történő információszerzéssel.
(Reggel: Óriási kémkedési botrány Izraelben, május 31.)
*Az egységes digitális rádiórendszer kiépítésére és az azon történő szolgáltatás nyújtására kiírt tárgyalásos közbeszerzési pályázatra jelentkező mindhárom cég ajánlata megfelelt az elvárásoknak - tájékoztatott Pesti István, az EDR-beruházásért felelős kormánybiztos. Így az Antenna Hungária Rt. és a Siemens Rt., a T-Mobile Magyarország Rt. és a Magyar Telekom Rt., valamint az MVM Rt. és a Saab Contracting AB konzorciumok is bekerültek a második körbe.
A társaságoknak augusztus 15-ig kell megtenniük a részletes, vagyis már az árra és a műszaki tartalomra vonatkozó ajánlatukat.
A készenléti szervek kommunikációs igényeit kiszolgáló rendszer Budapesten a jövő év tavaszára épülhet ki, míg országos szinten 2007-re.
A beruházás értékét szakemberek 25-45 milliárd forintra becsülik.
(Napi Gazdaság: EDR: az Antenna Hungária is bejutott a második körbe, Világgazdaság: Hárman pályáznak az edr-projektre, Magyar Nemzet: Verseny az EDR-ért, Magyar Hírlap: Mindenki versenyben, június 15.)
*Július 1-jétől a tulajdonos Telenor Oslo melletti központjában folytatja pályafutását a Pannon GSM HR-igazgatója, Végh József, aki 1999 óta dolgozik a mobilcégnél.
Posztját - házon belülről - Kőnig Róbert tölti be, aki vezérigazgató-helyettesi beosztásban a mobiltársaság üzleti divíziójának vezetője is.
Ugyancsak házon belülről érkező szakember, Hajnal Géza vezeti július 1-jétől azt az újonnan létrehozott szervezeti egységet, mely a Pannon GSM mobiladat alapú szolgáltatásaiért, ezek fejlesztéséért, illetve az új üzleti lehetőségek felkutatásáért, kihasználásáért felel.
A szakember a Matávnál kezdte pályafutását, a Pannon GSM-hez 1994-ben csatlakozott.
(Világgazdaság: Személyi változások a Pannon GSM Rt.-nél, június 15.)
*Az Egyesült Államok regionális tudásközpontnak tekinti Magyarországot - hangzott el Kovács Kálmán washingtoni látogatásán.
A miniszter látogatása után elmondta: sikerrel zárta első évét az USA-ban működő Hungarian Technology Center, mely 8 magyar informatikai kiscéget segített amerikai piaci megjelenéshez.
(Metro: Az Egyesült Államok, június 15.)
*Az IHM vezetője együttműködési megállapodást írt alá a főpolgármesterrel ingyenes Wi-Fi pontok létesítéséről.
Kovács Kálmán elmondta, hogy a szaktárca 100 millió forinttal segíti a városi nethozzáférési pontok megvalósítását.
Demszky Gábor főpolgármester közölte: a szolgáltatók ingatlanokért és szolgalmi jogokért biztosítanak ingyenes internethasználatot.
(Metro: Budapesten ingyenes lesz a hot-spot, június 15.)
*Zeneáruházat, rádiós központot, videotékát, fotótárat és útvonaltervezőt is működtet a T-Online új ügyfélportálja.
(Metro: Zeneáruházat, június 15.)
*A VG interjút közöl Baráth Etele Európa-ügyi miniszterrel.
Az uniós büdzsével kapcsolatban a miniszter megjegyezte: az EU-költségvetés nem egyszerűen kiadások halmaza. Nincsenek például szociális oldalai, nincsenek nyugdíjterhei.
Alapvetően fejlesztési, beruházási költségvetés, az EU közös befektetése a közös gazdaság és a közös jövő érdekében.
Közép-Európa az elmúlt 15 évben viszonylag fejlett infrastruktúrát, jól képzett munkaerőt és tehetséges innovációképességet igyekezett felmutatni.
Mindez most újabb forrásokra, ösztönzőkre, új lehetőségek megnyitására szorul, az Unió éppen ezek fejlesztését finanszírozza.
A politika kommunikációs csődjének tartja Baráth Etele, hogy erről a választópolgárokat a politikusoknak nem sikerült meggyőzni.
Baráth megemlítette, hogy vannak olyan cégek, melyek ma már a kutatás-fejlesztési tevékenységet is szerződéses alapon végeztetik.
A Nokia például idehozza Magyarországra, és tőlünk exportál eredményeket más piacokra.
(Világgazdaság: Bizalmi válság az EU-ban, június 15.)
*Elégedetlen az állami javak eladásából eddig elért idei bevételekkel az ukrán pénzügyminiszter, ezért a privatizációs program gyorsítását javasolta a kormánynak.
Viktor Pinzenyik szerint az állami aktívák döntő hányadát magánkézbe kell adni.
A folyó évre előirányzott 1,4 milliárd dolláros privatizációs bevételnek eddig alig 10 százalékát sikerült teljesíteni.
A privatizáció felgyorsítására mindazonáltal jó esélyeket kínál az, hogy rendkívül értékes vagyoni elemek várnak még eladásra - ilyen az országos távközlési szolgáltató, az UkrTelecom, illetve az Energeticsna Kompanija Ukrajni áramszolgáltató komplexum.
(Világgazdaság: Ukrajna mindent eladna, június 15.)
*Internetes telefonálás a számítógép kihagyásával - ez is szerepel a Skype terveiben.
Az elképzelés szerint a vezeték nélküli internet és egy router felhasználásával egyszerűen lehet majd VoIP-kapcsolatot teremteni, melyhez még a számítógépet sem kell bekapcsolni.
(Metro: Internetes telefonálás, június 15.9
*A Szingapúrban tegnap kezdődött CommunicAsia kiállítás alkalmából hét új készüléket mutatott be a finn Nokia Corp.
A most bemutatott modellekkel a Nokia immár 33 új telefont hozott ki az idén, így várhatóan teljesíteni tudja célkitűzését, hogy az év végéig 40 új készüléket dobjon piacra.
A Sony Ericsson öt új modellt dobott a piacra, mellyel elsősorban az alacsony és a középső piaci szegmensben erősítené jelenlétét és növelné az első negyedévben megcsappant nyereségét.
(Napi gazdaság: Folytatja a termékinváziót a Nokia, június 15.)
*A Nokia nyílt forráskódú mobiltelefonos böngészőn dolgozik az Apple-lel.
A programot várhatóan a jövő év elején mutatják be.
(Metro: A Nokia nyílt forráskódú, június 15.)
*Repülőgépeken is használható GSM rendszert mutatott be az Ericsson.
A légi bázisállomás segítségével az utasok a repülési magasságon is használhatják mobiltelefonjukat.
(Metro: Repülőgépeken is használható, június 15.)
*Szántó Zoltánt nevezték ki a NetAcademia Oktatóközpont kereskedelmi igazgatói posztjára.
A fiatalember korábban a T-Mobile Rt.-nél dolgozott. (Világgazdaság: Új poszt a NetAcademiánál, június 28.)
*Egyelőre nem lesz egységes mobiltelefonos fizetési rendszer Európában, mivel a négy vezető európai mobilszolgáltató által létrehozott szövetség a T-Mobile kilépését követően felbomlott.
A Simpay névre keresztelt kezdeményezést 2003-ban alapította az Orange a Telefónica Móviles, a Vodafone és a T-Mobile.
(Világgazdaság: Még várni kell a mobilos fizetésre, június 28.)
*A Humán Erőforrás Alapítvány partnerei segítségével programot indított 36 különböző életkorú mozgáskorlátozott munkanélkülinek teremtve meg a szakképzés és a foglalkoztatás lehetőségét.
A tanulók kiválasztásakor elvárás volt a megfelelő kommunikációs képesség, az empátia és a jó memória.
Az AVAYA Magyarország Kft. közreműködésével készült, csúcstechnológiával felszerelt IP office contact center és a hozzákapcsolódó interaction center ellátja a hívások besorolását, statisztikai rendszert tartalmaz, hangrögzítést végez, biztosítja, hogy a megfelelő hívás a megfelelő kezelőhöz kerüljön, és kezeli az ügyfelekkel kapcsolatos információkat.
A későbbi foglalkoztatást a T-Mobile Magyarország Rt. és a Transcom Hungary Kft. vállalta.
A két társaságnál már évek óta dolgoznak mozgáskorlátozott munkatársak.
(Népszabadság: Akadálymentes ügyfélszolgálat, június 28.)
*A cikk írója a vasárnapi Kapcsolat koncertet veszi górcső alá.
Aki miután a Megasztáros fiatalokat tizenegy sült amatőrnek definiálja - melyről nem tehetnek -, a szervezőket is kiosztja.
A koncert hangulatát azonban Jimmy Cliff, majd az est sztárja Lionel Richie emeli magasra.
Mert ők igazi sztárok: tehetségesek, és megdolgoznak érte. Legalábbis a nagyvilágban.
(Népszabadság: Megák és sztárok, június 28.)
*A lap a Kapcsolat koncertről kérdezte az utca emberét.
A megkérdezettek egyike sem vett részt a rendezvényen, vagy mert nem szereti Lionel Richie-t, vagy mert nem volt kedve elmenni.
(Metro: Mit szól hozzá?, június 28.)
*A cikk írója a vasárnapi Kapcsolat koncertet veszi górcső alá.
Úgy véli: több rendőr és biztonsági ember volt, mint a legkeményebb Fradi-Újpest meccsen, pedig igazi piknikhangulat honolt a Városligetben.
Bár Lionel Richie-nek sem sikerült talpra ugrasztani a békésen heverésző közönséget, mégis némileg megélénkült az este, a zenész élvezhető koncertet produkált.
(Magyar Hírlap: Lionel Richie piknikkel, fémkordonnal, június 28.)
*A magyar nagybankok a telebankolás mellett lehetővé teszik a mobilbankolást is.
Eltérések a végezhető műveletek körében tapasztalhatóak.
A számlaegyenlegről, terhelésről, jóváírásról, valamint a bankkártya-tranzakciókról kaphat értesítőt az az ügyfél, aki ezt a szolgáltatást igénybe kívánja venni.
A szolgáltatás az OTP és a T-Mobile együttműködésével indult.
A rendszer SMS-technológián alapszik, így annak működésbe állítása nem igényli költséges új készülék beszerzését.
Az OTP-nél az Aktív SMS szolgáltatás lehetőséget nyújt - többek között - átutalás indítására, betétlekötésre, a kártya vásárlási limitjének módosítására is.
A Budapest Banknál a T-Mobile mellett a Pannon GSM előfizetői is igénybe vehetik ezt a szolgáltatást.
(Világgazdaság: Gyorsan hódít és olcsó a mobilbankolás, június 28.)
*A Pannon GSM vezérigazgatóját, Ove Fredheimet a montenegrói mobilszolgáltató, a ProMonte igazgatósági testület tagjai közé választották.
Mindkét cég a norvég Telenor százszázalékos leányvállalata.
(Világgazdaság: A Pannon-vezér a ProMonte igazgatóságában, június 28.)
*Jan Mulder, a HTCC által megvásárolt PanTel Rt. korábbi vezérigazgatója azonnali hatállyal, kölcsönös megegyezéssel távozott a vállalatcsoporttól.
(Napi Gazdaság: Távozott az egykori PanTel-vezér, június 28.)
*Gyurcsány Ferenc a Gazdasági és Szociális Tanács tegnapi ülésén átfogó adóreformot jelentett be, melyről megoszlanak a vélemények.
A legnagyobb horderejű változás, hogy jövő év január elsejétől a jelenlegi 25-ről 20 százalékra csökkenne az Áfa normál kulcsa.
A kormány azzal számol, hogy ezáltal négy százalékkal mérséklődhet - többek között- a telefon- és távközlési díj.
Az ellenzék kampányfogásnak minősítette a reformcsomagot.
(Népszabadság: Adóenyhítés öt évre, 13 lépésben, Népszava: Mégis lesz adócsökkentés, Színes Bulvár Lap: Adóváltozások: reform vagy kampányfogás?, Blikk: Belerokkanunk Gyurcsány adóreformjába, Budapesti Reggel: Mire elég 800 milliárd forint?, június 28.)
*A Tata Consultancy Services indiai IT-tanácsadó, szolgáltató és üzleti folyamatok kihelyezésével foglalkozó vállalat 700 fővel bővíti budapesti központját. - közölte S. V Mani, a TCS budapesti ügyvezető igazgatója.
(Magyar Hírlap: Indiai szoftvercég Pesten, június 28.)
*A német kormány az államháztartási deficit csökkentése miatt a Deutsche Post mellett a Deutsche Telekom még állami tulajdonban lévő részvénycsomagját is értékesíteni kívánja - közölte Hans Eichel német pénzügyminiszter a Financial Times Deutschlandnak.
(Magyar Nemzet: Eladják a németek a családi ezüstöt, június 28.)
*Új kelet-közép-európai kockázati tőkealapot indít az Argus Capital Group, 200-250 millió euró tőkével.
Héjja Róbert, az alapkezelő magyarországi képviselője, aki egyben a Magyar Kockázati és Magántőke Egyesület elnökségi tagja csak annyit közölt, hogy a célpiac Magyarország, Csehország, Lengyelország és Szlovákia lesz, másodsorban román, bolgár, szlovén és horvát befektetések is lehetségesek.
Az első alapban, a 172 millió dollár nagyságú, ugyancsak ágazati megkötés nélkül működő Argus Capital Fund I.-ben mintegy 15 millió dollár invesztícióra váró tőke van.
A már megvalósított befektetéseit olyan magyar üzletek tették ismertté - többek között - mint a FiberNet, és az eTel-csoport.
(Napi Gazdaság: Új kockázati tőkealap az Argustól, június 28.)
*Az olasz Enel energiaszolgáltató-konszern megválik távközlési üzletágától 2008-ig bezáróan.
(Magyar Nemzet: Az olasz Enel energiaszolgáltató-konszern..., június 28.)
*Az amerikai Intel a jelenlegi tízszeresére akarja növelni részesedését a mobiltelefonokhoz szükséges felvezetők piacán - közölte a cég Mobility üzletágának egyik vezetője a Berliner Zeitungban.
(Magyar Nemzet: Az amerikai Intel..., június 28.)
*London, New York, Moszkva és Madrid után a lap Párizst mutatja be, mint a 2012-es olimpia esetleges rendezőjét.
A helyszínről július 6-án döntenek.
A párizsi pályázatot közel húsz nagyvállalat támogatja - köztük a France Telecom is.
(Népszabadság: Párizs: ötkarikás szerelem, június 28.)
*A Microsoft licencdíjainak csökkentését akarják elérni azok az it-cégek melyek komoly összegeket kénytelenek kifizetni annak érdekében, hogy kompatibilissé tehessék saját fejlesztésű szoftvereiket a Windows operációs rendszerrel.
Thomas Vinje, az IBM-et, az Oracle-ot és a Nokiát is tömörítő üzleti szövetség ügyvédje nemrégiben tarthatatlannak nevezte a jelenlegi jogdíjrendszert.
(Világgazdaság: Sokallja a piac a Microsoft díjait, június 28.)
*12,5 milliárdos forgalom mellett 0,2 százalékkal, 18 361 pontra csökkent a BUX.
A nemzetközi piacon a legnagyobbat a Nokia bukta, 3,4 százalékot, az esésben követte őt a Siemens, a Philips és a Cisco Systems is.
(Világgazdaság: Az olaj húzta le a világ tőzsdéit, június 28.)
*A Megasztár nyertese, Caramel betegsége miatt többek között a Kapcsolat-koncerten sem tudott részt venni.
A Megasztár-koncertekre csökkent az érdeklődés.
(Budapesti Reggel: Caramel nélkül kevesebb felkérés, június 28.)
A tegnapi kereskedési napon a Magyar Telekom ismét veszített értékéből.
A távközlési vállalat részvényei egy forintot estek, ami 0,11 %-os csökkenésnek felel meg.
A telekom cég piacára nem volt tehát hatása a hírnek, hogy az anyacégből, a Deutsche Telekomból kiszáll a német állam.
(Magyar Hírlap: Lesz vagy sem nyereségadó?, június 28.)
*A tavalyi Westel/T-Mobil névváltás után egy évvel, várhatóan májusban a Matáv többi üzletága is csatlakozik a "T" márkához: a vezetékes lakossági szolgáltatások a T-Com, az üzletiek a T-Systems, míg az Axelero T-Online néven fut majd, a társaság pedig Magyar Telekom Rt. néven működik tovább.
A névváltásról Straub Elek elnök-vezérigazgató elmondta: a váltás közvetlen költségeit a Deutsche Telekom állja majd.
A költségek nagyságát nem hozzák nyilvánosságra.
A Matáv évente fizet licencdíjat a névhasználatért, ez azonban a nemzetközi gyakorlatban alkalmazott díjszabás alsó értékéhez fog közelíteni - közölte Straub.
A Matáv első embere szerint a DT márkáinak megjelenése új lendületet adhat a távközlési piacnak, a Matáv elsősorban a vezetékes szolgáltatás területén számít fellendülésre.
(Napi Gazdaság: Tavasszal nevet vált a Matáv, Magyar Hírlap: Magyar Telekomra keresztelték a Matávot, Magyar Nemzet: Megváltozik a név és a márkanév a Matávnál, Népszabadság: A Westel után a Matáv is felveszi az anyja nevét, Népszava: Magyar Telecom lesz a Matávból, Világgazdaság: Átkeresztelő, Blikk: Nevet vált a Matáv, Színes Bulvár Lap: Telekom lesz a Matáv, Metro: A Matáv-csoport nevet változtat, Reggel: Megváltoztatják nevüket a Matáv-csoport cégei, Napi Ász: Keresztelő, Magyar Tőkepiac: Magyar Telekomra változik a Matáv, január 21.)
*Közért, Keravill, Matáv - ezekre a szavakra a mai kisgyerekek már aligha fognak emlékezni - írja jegyzetében Deák Bálint.
Tegnap óta tény, hogy a Matávot átkeresztelik Magyar Telekom Rt.-vé. A jegyzet írója szerint a Matáv név elhagyásával a múltbéli rossz imázsától is megszabadulhat a társaság.
A névváltozást persze komoly szakmai érvek is motiválják.
A mobil- és a vezetékes piac telítettsége miatt már keményen meg kell dolgozni az eredményességért.
A DT-nél például tegnap jelentettek be egy jelentős költségracionalizálási programot, mely 2200 munkahely megszüntetését jelenti.
(Világgazdaság: Matáv: a neveken túl, január 21.)
*A lap közzéteszi a Matáv közgyűlési meghívóját és tájékoztatását a közgyűlési dokumentumok megtekintési helyéről.
(Magyar Tőkepiac: A Matáv Rt. közgyűlési meghívója, január 21.)
*Érden a törvényi szabályozás szerint 59 nyilvános telefont kell üzemeltetnie a Matávnak.
A jelenlegi 97 készülékből a társaság 19 kültéri és 12 alacsony forgalmú beltéri állomást szüntet meg.
(Reggel: A nyilvános telefonok száma csökken, január 21.)
*Magyarország érdekelt abban, hogy a délkelet-európai régió gazdaságainak fejlődése minél gyorsabb és minél átfogóbb legyen, ahogy abban is, hogy az ottani fejlesztésekben magyarok is részt vegyenek, akár tőkeexport formájában is - hangzott el tegnap Gyurcsány Ferenc miniszterelnök és Szerbia és Montenegró külügyminisztere, Vuk Draskovics tegnapi budapesti tárgyalásán.
A szomszédos országban több mint kétszáz magyar érdekeltségű vállalkozás van már jelen, mintegy 130 millió euróra tehető a magyar tőke értéke, beleszámítva a Matáv 114 millió eurós ügyletét, mellyel pályázatgyőztesként tulajdont szerez a montenegrói távközlési vállalatban.
(Világgazdaság: Megállapodás Belgráddal, január 21.)
*A mostani 60-ról 30-40-re zsugorítja az általa kínált mobilkészülékek választékát a T-Mobile International, ezzel egy időben csökkenti a megvásárlásukkor adott kedvezményeket.
A lépés része a társaság egymilliárd eurós megtakarítást célzó intézkedéscsomagjának.
A német mobiltársaságnak az összes nagy készülékgyártó szállít, vélhetőleg az ő versenyüket is tovább élezi a mostani döntés.
A T-Mobile jövőre 2200 állást szüntet meg - ezek felét Németországban.
A T-Mobile Magyarország Rt.-nél a döntést egyelőre nem kívánták kommentálni.
(Napi gazdaság: A T-Mobile drasztikusan szűkíti választékát, Népszabadság: Leépít a T-Mobile, Világgazdaság: A jövő év végéig, Magyar Nemzet: A T-Mobile német mobiltelefon-szolgáltató konszern, január 21.)
*Interneten keresztüli televíziós szolgáltatás elindítását tervezi az Axelero Internet.
A társaságnál jelenleg vizsgálják az új szolgáltatás bevezetésének lehetőségét, s ha a feltételek adottak, 2006-07 környékén a szélessávú kapcsolattal rendelkező ügyfelek az internet mellett már különböző televíziós programcsomagokra is előfizethetnek majd - közölte Koltai Péter, az Axelero üzletfejlesztési osztályvezetője.
(Világgazdaság: Internetes tévé az Axelerótól, január 21.)
*Négy körzetben összesen csaknem félszáz település jut az idén széles sávú interneteléréshez a GVOP tavalyi pályázatai nyomán.
A program a széles sávú hálózat "fehér foltjainak" eltüntetését segíti.
A nagy távközlési és internetszolgáltatók általában minimális ügyfélszámhoz kötik az ADSL, illetve esetleg a kábeles rendszer kiépítését, s ez is csak a már meglévő hálózathoz közeli településekre igaz.
(Népszabadság: Esélyteremtés gyors internettel, január 21.)
*Nagymértékben csökkentette eddigi árait Németország második legnagyobb széles sávú internetszolgáltatója, az 1&1 Internet.
Havi 4000 forintnak megfelelő összegért egy gigabites korlátlan elérést kínál a társaság.
(Népszabadság: Zuhant az ADSL ára, január 21.)
*Az ÁPV Rt. 2004. november 19-én nyilvános egyfordulós tanácsadói pályázatot írt ki az Antenna Hungária Rt. 75 százalék +1 szavazatot biztosító részvénycsomagjának nyilvános pályázat során történő értékesítésének lebonyolítására vonatkozó tanácsadói feladatok elvégzésére.
A pályázat nyertese, az összességében a legelőnyösebb ajánlatot benyújtó HVB Bank Hungary Rt., második helyezettje az Erste Bank Befektetési Rt. (Magyar Tőkepiac: Az Állami Privatizációs és Vagyonkezelő Rt. tájékoztatása..., Napi Gazdaság: Közlemény, január 21.)
*A lap egy olvasója arra panaszkodik, hogy január 16-án nem volt fogható a Corvintel kábelszolgáltató hálózatán az MTV műsora.
A szolgáltatónál nem sikerült senkivel sem beszélnie, majd a Hírközlési Felügyelet automatája is arra kérte, hogy hétfőn 2 és 6 óra között tegyen panaszt.
(Magyar Hírlap: Dühös vagyok a Corvintelre, január 21.)
*Csehországban több aktív SIM-kártya van, mint ahányan az országban élnek.
A 10,2 millió lakosú országban 10,7 millió kártyát tartanak nyilván.
December végén 100 mobilosra 105 készülék jutott.
(Népszava: Prágában több a mobil, mint a polgár, Magyar Hírlap: A csehek szeretnek telefonálni, január 21.)
*Egy hónapon belül már a második jelentős megrendelést szerezte meg a Freesoft, így a Vodafone után már a MÁV is a cég partnere.
A cég decemberben kötötte meg azt a szerződést, melynek értelmében egy egyedi fejlesztésű, a kiskereskedelmi bolthálózat működését támogató programot készít a Vodafone Magyarországnak.
A tranzakció értékéről annyit lehet tudni, hogy az meghaladja a cég éves árbevételének 10 százalékát, ami alapján legalább 80 millió forintos ügyletről lehet szó.
(Napi Gazdaság: Újabb nagymegrendelést kapott a Freesoft, Világgazdaság: Óriás megrendelést nyert a freeSoft a MÁV-tól, Napi Gazdaság: Soron kívüli tájékoztatás, január 21.)
Hétfőtől folytatódik a Mindentudás Egyeteme előadássorozat.
(Metro: Mindentudás Egyeteme, január 21.)
Lamperth Mónika mérsékelte a pénzhiánnyal küzdő BRFK-t is érintő telefonletiltást.
A belügyminiszter kibővítette a korábban csaknem teljesen letiltott 70-es körzetszámú telefonok használati körét a rendőrségnél.
Eszerint a felderítőkön és a bűnügyi nyomozókon kívül már az ügyeletek, városi és kerületi kapitányok és kiemelt főelőadók is tárcsázhatják a 70-es mobilokat.
(Színes Bulvár Lap: Engedményes 70-es, január 21.)
A Matáv Szimfonikus Zenekar január 20-21-én rendezik meg a Zeneakadémián a Rahmanyinov Fesztivált.
(Figyelő: Rahmaninyov Fesztivállal..., 2005/3)
Az Axelero adatparkja kétszeresére bővül, elsősorban a széles sávú internetezéshez kapcsolódó szerverigények kielégítése érdekében, az új terem 2 ezer szerver számára kínál férőhelyet.
(Figyelő: Az Axelero adatparkja, 2005/3)
A vezetékes fővonalak száma a Nemzeti Hírközlési Hatóság adatai szerint 6 ezerrel csökkent tavaly novemberben, így december elején mintegy 3,5 millió vezetéke telefon volt üzemben hazánkban.
(Figyelő: A vezetékes fővonalak, 2005/3)
Huszonegy éves hacker törte fel a T-Mobile amerikai hálózatát, Kaliforniában vádat emeltek ellene.
(Figyelő: Huszonegy éves hacker, Magyar Narancs: T-Mobile hacker, 2005/3)
Kevin Roberts, a Saatchi & Saatchi reklámügynökség-hálózat globális vezérigazgatójának kitalációja a lovemark, melynek lényegét kifejti a Figyelőnek adott interjújában: míg a márka nem más, mint termék és hozzáadott érték, addig a lovemark a fogyasztó által a termékhez kapcsolt racionális és emocionális képzetek összessége.
A lovemark koncepcióval felruházott termékek nagyfokú hűséget hoznak létre a fogyasztóban.
A vezérigazgató magyar példákat sorolva elmondja: a T-Mobile-ban érzi a lehetőséget, hogy lovemarkká fejlődjön, de csakis az eddiginél több emóció közvetítésével válhat azzá.
(Figyelő: Szívkirály, 2005/3)
Kóka János gazdasági miniszter a 2004-es magyar működőtőke-importot "3,5 milliárd euró közelébe" saccolja, az első háromnegyed évi adatok nem cáfolnak rá e várakozásra: a visszaforgatott jövedelmet is beszámítva 2,3 milliárd euró értékű közvetlen működőtőke-befektetés történt hazánkban, félmilliárddal több, mint egy évvel korábban, s ebből 1,3 milliárd euró volt a friss tőke.
Az idei évre újabb 20 százalékos növekményre lát esélyt a miniszter: az eddigi tárgyalások azzal kecsegtetnek, hogy a következő három éveben 11 nagyberuházó összesen további 1,5 milliárd eurót hoz Magyarországra.
Tavaly négy multinacionális céggel, így az ExxonMobillal, a Boschsal, az Elektroluxszal és a Densóval kötött a gazdasági tárca exkluzív megállapodást, összesen 382 millió euró friss tőke becsábítására.
Hunya Gábor, a WIIW elemzője óva int az elbizakodottságtól: véleménye szerint a regionális versenyben nem lesz kimutatható, hogy Magyarország kiemelkedő teljesítményt nyújtott volna.
Hunya szerint a telephelyek stabilak, nagy mozgások nincsenek.
Igaz, ezt a képet árnyalja az is, hogy a Flextronics International bejelentette, hogy zalaegerszegi üzemében 900 dolgozót bocsát el.
(HVG: Változó vonzerő, 2005/3)
A multinacionális cégek egyre-másra vásárolnak fel innovatív izraeli vállalkozásokat, a tőzsdén emelkedik a húzóágazatokban utazó izraeli társaságok papírjainak az árfolyama.
2004-ben 19 százalékkal, 13 milliárd dollárra nőtt a csúcstechnológia-export, a tavaly őszi Telecom Israelen pedig szinte tolongtak a külföldi érdeklődők.
Külön iparágat képvisel az évi 30 milliárd dolláros exportteljesítményű hadiipar, s ezen belül az űrtechnika.
Izraelnek önálló űrfelbocsátó kapacitása van, egy évvel ezelőtt Föld körüli pályára is állították a polgári távközlési feladatokat is ellátó Amos-2 műholdat.
Az országban szinte minden jelentősebb multinacionális vállalat jelen van, így a Nokia vagy a France Telecom is.
(HVG: Egyre magasabban, 2005/3)
A Matáv, a Vodafone, a Pannon GSM, a UPC, a Monortel, az Emitel és a Hungarotel körzeteiből is elérhető, a tavaly év végi délkelet-ázsiai szökőár áldozatainak megsegítésére létrehozott segélyvonalat eddig 233 ezren hívták, ez összesen 46,6 millió forintot jelent.
(168Óra: A Magyar Vöröskereszt számlájára..., 2005/3)
*A monetáris tanács új tagjainak első nyilatkozatai alapján úgy tűnik, az idén bátrabb lehet a monetáris politika.
A piacon a korábbi 8-8,5 százalékos év végi kamatvárakozások helyett 7-7,75 százalékról beszélnek.
Elemzők szerint 150 bázispontos kamatcsökkentés az év végéig újabb 50-60 bázisponttal viheti lejjebb a tízéves papírok hozamát.
Mindez számos részvényre nézve meghatározó, így például a magas osztalékhozamot ígérők közül likviditásuk alapján a Matávra, mely várhatóan 76 forintos osztalékot fizet, ami 8,1 százalékos hozamnak felel meg.
A cég azonban idén csak úgy lesz képes kifizetni a 76 forintos osztalékot, ha felfelé tér el a saját maga számára megszabott hosszú távú eladósodottsági célsávból.
A Matáv egyébként erős korrelációt mutat a kötvénypiaci hozammozgásokkal.
A BÉT remek produkciója dacára a Matáv árfolyama leginkább stagnált a hozamcsökkenés beindulásáig.
A látványos novemberi hozamszakadás óta a Matáv 21 százalékot drágult, ami mögött nem áll jelentős, a befektetők fantáziáját megmozgató vállalati esemény.
(Világgazdaság: Jót tesz a Matávnak a hozamesés, február 9.)
*A hazai részvények árfolyamát az elkövetkező időszakban elsősorban nem is a tavalyi számok mozgatják, hanem a nemzetközi részvénypiaci események, illetve a BÉT cégeinek 2005-ös eredménynövekedési dinamikája.
A Matávnál javuló profitra van kilátás - közölte Miró József, a Cashline Értékpapír Rt. elemzője. (Világgazdaság: Némi erősödés rövid távon, február 9.)
*A Mediagnózis legfrissebb felmérése szerint tizennyolc százalékos a reklámpiaci növekedés mértéke.
A médiamixen belül a kereskedelmi televíziók tarolnak.
Ugyanakkor Skriba Judit, a Népszabadság stratégiai igazgatója, egyben az Magyar Reklámszövetség alelnöke a lapnak elmondta: a reklámpiac növekedése nem kétséges, de az üteme nem akkora, mint amelyet a Mediagnózis listaáras elemzése mutat.
A piacon a szövetség becslése szerint 2003-ban nettó 134,9 milliárd forintot költöttek, ellentétben a Mediagnózis által jelzett 371,2 milliárddal.
A szakértő szerint növekedett a különbség a televíziók és a sajtó piaci részesedése között.
A lap információi szerint az RTL Klub és a Tv 2 árbevétele is 20 százalék fölött emelkedett.
Mellettük az összpiacon még mindig csak két százalék alatt részesedő internet 50 százaléknál magasabb bővülése jellemezte a piacot.
A Mediagnózis felméréséből kiderül az is, hogy 2004-ben a legtöbbet a távközlési piac szereplői, az autós cégek és a gyógyszergyártók invesztáltak hirdetésekre.
Leglátványosabban pedig a tejipari és a távközlési vállalatok médiaköltése ugrott meg egy év alatt.
A távközlési piacon a T-Mobile-ra váltó Westel költötte a legtöbbet. A rivális mobilszolgáltatók is a top tízbe kerültek.
A vezetékes telefóniában is erősödött a reklámkommunikáció: érkezett egy új szereplő, a Tele2, és a Matáv sem tétlenkedett, hanem növelte reklámbüdzséjét.
(Világgazdaság: Tarolnak a kereskedési tévék, február 9.)
*Amennyiben a közgyűlés visszavonja a január végén elfogadott telefonfülke-rendeletet, akkor pert indít a főváros ellen a Mediacontact Kft. tulajdonos-vezérigazgatója.
A vitatott rendelet értelmében februártól nem kérnek helypénzt a nyilvános telefonfülkén elhelyezett reklámokért.
A rendelet elfogadása után többen is tudni vélték: az új szabályozás egyedül a Matávval szerződésben álló Mediacontact Kft. reklámjaira illik, így a fővárosi reklámpiac többi szereplője hátrányba kerül.
Egyesek pedig a Mediacontact legfőbb konkurensének számító, Simicska Lajos volt Fidesz-pénztárnok érdekeltségében álló Mahirt sejtették a háttérben, amikor a Fidesz a rendelet elfogadása után négy nappal lemondatta Sasvári Szilárdot, a városképvédelmi bizottság rendeletet előterjesztő elnökét, illetve Juharos Róbertet, a jogi bizottság első emberét.
Bár Kupper András, a Fidesz frakcióvezetője tagadta a vádakat, ám a Mediacontact ügyvezetője továbbra is állítja: a fideszesek nem véletlenül gondolták meg magukat.
Sejtése szerint a Mahir csak most ismerte fel, mekkora üzletet szalasztott el, amikor 2003-ban felmondta szerződését a Matávval.
(Magyar Hírlap: Perel a telefonfülke-reklámok tulajdonosa, ha mégis fizetnie kell, Magyar Nemzet: Juharos Róbert jogorvoslatot kér, február 9.)
*Egymással csak mobilon beszélő, a gesztikuláció és mimika képességét elveszítő gyerekek rémképét festi a pszichiáter, miközben honi tudományos mobiltanulmányokat sürget a népesedési kormánybiztos.
Mindketten rezzenéstelen arccal tekintenek el a tények fölött, hiszen a tény az, hogy a gyerekek számára a mobil elsősorban közösségi játék.
Ugyanakkor tény az is, hogy Budapest a mobiltársadalom-kutatás fővárosa - azzá tette az ötödik éve zajló MTA - T-Mobile együttműködés, melynek köszönhetően ez év április 28-30-án újabb világtalálkozóra kerül sor az Akadémián: a fő téma éppen a mobil és az ifjúság, a mobil és a tanulás kapcsolata lesz.
(Metro: Arcjáték?
Nem.
Arcátlan játék, február 9.)
*A Vodafone Magyarország Rt. szerint téves a Gazdasági Versenyhivatal döntése, amelyben a fogyasztók megtévesztése miatt ötmillió forintra bírságolta a társaságot.
A hivatal döntése szerint a társaság 2004-ben egyes reklámjaiban szereplő a "Vodafone a 2003-s adatok alapján Magyarország legnépszerűbb mobilszolgáltatója" szlogen használatát nem támasztották alá az értékesítési adatok.
A telefontársaság azonban azzal érvel, hogy a Nemzeti Hírközlési Hatóság 2003-as adatai szerint a Vodafone érte el a legnagyobb nettó előfizetői növekedést.
(Magyar Nemzet: Tiltakozik a Vodafone a GVH-bírság miatt, Népszava: Nem ért egyet a Vodafone a bírsággal, Magyar Hírlap: Tagad a Vodafone, Reggel: Vodafone nem ért egyet az ötmilliós bírsággal, február 9.)
*Az egyik mobilszolgáltató Antennát szereltethet fel a Rudas fürdő tetejére, ám a cég által vállalt, évi 1 millió forintos bérleti díj dupláját kéri a fővárosi önkormányzat.
(Népszabadság: Milliós Antenna a Rudason, Metro: Mobilantenna lesz a Rudas tetején, Blikk: Antennája lesz a Rudas-fürdőnek, február 9.)
*David Admon, Izrael budapesti nagykövete a magyar-izraeli high-tech fórumon tegnap kijelentette: Magyarország partnersége segítséget jelenthet az információtechnológiai együttműködés bővítésében, mert Izrael kapcsolatai erősödhetnek az Európai Unióval, Magyarország pedig Izraelen keresztül eljuthat a világ számos pontjára, így az Egyesült Államok piacára is.
Yehile Assia, az Izraeli Export és Nemzetközi Intézet vezérigazgatója elmondta: míg 2003-ban 180 millió dollár volt a kétoldalú forgalom, addig tavaly már elérte a 300 millió amerikai dollárt.
A hazánkba irányuló izraeli export 22 százaléka származik a távközlési szektorból.
(Magyar Nemzet: Romolhat Izraellel a mérlegünk, február 9.)
*A Központi Statisztikai Hivatal 2003-ban készült felméréséből kiderül, hogy a közigazgatási intézmények 95 százalékában van számítógép, melyeket a dolgozók 64 százaléka használja.
A közigazgatásban használt személyi számítógépek fele hároméves vagy annál fiatalabb.
A belső hálózatok (intranet) használata csak az államigazgatási szerveknél és a nagyobb önkormányzatoknál jellemző.
A közigazgatásban mégis a telefon a sztár, ugyanis az információs kiadások újabb 31 milliárdot tettek ki, amelynek háromnegyedét az önkormányzatok és az államigazgatás is telefonszámlára költötték el.
(Metro: A költségvetés információs része még telefonra megy, február 9.)
*Orbán Viktor évértékelő beszéde előtti országjárásának második állomásán, Miskolcon járt.
A beszélgetés során - többek között - elhangzott: a nők helyzetének javításához elengedhetetlenül fontos, hogy legyen a férfiak számára elegendő munkahely.
Másrészt a nők is tudjanak munkába állni, ha akarnak. Ez azt is jelenti, hogy a kisgyermekes édesanyák ne szenvedjenek hátrányt álláskeresés alkalmával, és a jelenleginél rugalmasabb munkavállalási típusok - például részmunkaidő, távmunka lehetőség - jöjjenek létre, váljanak választhatóvá.
A távmunka tekintetében ráadásul a földrész utolsói vagyunk.
(Magyar Nemzet: Orbán Viktor a családbarát karrierről, február 9.)
*A Monor Telefon Társaság Rt. arról értesíti előfizetőit, hogy 2005. március 10. napjától kezdődő hatállyal a helyhez kötött telefon, ADSL, internet, bérelt vonali szolgáltatások Általános Szerződési Feltételei (ÁSZF) 7. fejezete a hűségnyilatkozatra vonatkozó szabályozás változása miatt módosul.
(Népszava: MTT - közlemény, február 9.)
*A Monor Kábeltelevízió Kft. arról értesíti előfizetőit, hogy 2005. március 10. napjától kezdődő hatállyal a vezetékes műsorelosztási szolgáltatás Általános Szerződési Feltételei (ÁSZF) 7. fejezete a hűségnyilatkozatra vonatkozó szabályozás változása miatt módosul.
(Népszava: MKTV - közlemény, február 9.)
*Országszerte csupán harmincezer betöltetlen munkahely van, míg az álláskeresők száma meghaladja a négyszázezret. Vagyis jelenleg egyetlen bejelentett üres állásra több mint tizenhárom regisztrált munkanélküli jut.
A pécsi Elcoteq tavaly több mint kétezer dolgozót vett fel.
Jelenleg több tucat targoncavezetőt, elektroműszerészt és -technikust vennének fel, ha találnának megfelelő szakembert, de villamosteszt- és fejlesztőmérnökből sem találnak eleget - nyilatkozta a lapnak Krippl Zoltán, az Elcoteq Magyarország Kft. kommunikációs és jogi ügyekért felelős igazgatója.
Véleménye szerint az álláskeresők szaktudása sok esetben elavult, hiányzik a piaci értékű tudás. Ezt csak folyamatos képzéssel lehet pótolni, frissíteni.
(Világgazdaság: Egy üres helyre 13 álláskereső, február 9.)
*A lap Polányi Sándort mutatja be.
A mérnök-közgazdász szakember karrierjét a Videoton Számítástechnikai Gyárában kezdte fejlesztőmérnökként.
1991-ben a Videoton Audiotechnikai Vállalatának gazdasági igazgatói posztját hagyta el az Investel Magyar Távközlési Befektetési Rt, vezérigazgató-helyettesi székéért. 1993-tól az Első Pesti Telefontársaság vezérigazgatójaként válságmenedzselte a fővárosi távközlési társaságot.
1996-ban lépett be a Vivendi Telecom magyarországi csoportjába, ahol rövidesen a Déltáv vezérigazgatója, majd a koncessziós társaságokért felelős vezérigazgató-helyettese lett.
1999 közepétől a cégcsoport integrációját már vezérigazgatóként irányította.
A Herendi Porcelánmanufaktúrához 2004-ben csatlakozott vezérigazgatóként.
(Világgazdaság: Polányi Sándor, február 9.)
*Néhány hónapon belül elindulhat az az elektronikai hulladékok feldolgozását célzó beruházás, melyre az Európai Unió LIFE-III. programjából vissza nem térítendő támogatást biztosít a hazai vállalkozásokból álló konzorciumnak.
A konzorcium - melynek tagjai a Hazai Térségfejlesztő Rt., az ÁTI Depó Rt., a Geonardo Kft. és az Atlasz Innoglobe Kft. - a tervek szerint az ÁTI-Depó Rt. miskolci telephelyén egy könnyűszerkezetű csarnokban hozza létre a leselejtezett számítástechnikai és telekommunikációs eszközök, valamint más elektromos és elektronikai hulladékok bontásával és hasznosításával foglalkozó új üzemét.
A kinyert anyagok egy részét a HÁAG Kft. alkatrészként értékesítheti, míg a többi anyagot hasznosítással, valamint hulladékégetéssel foglalkozó cégeknek adja majd tovább.
(Világgazdaság: E-hulladékos beruházás a HÁAG Kft-től, február 9.)
*Öt előzetes ajánlat érkezett a cseh Cesky Telecom állami kézben lévő többségi tulajdonára kiírt pályázatra.: három telefontársaság - a svájci Swisscom, a belga Belgacom és a spanyol Telefónica -, valamint két pénzügyi konzorcium, a Blackstone/CVC Capital Partners/Providence és a PPF/J&I jelezte érdeklődését.
A cseh állami vagyonügynökség előreláthatóan valamennyi ajánlatot elfogadja, de a második körben a pénzügyi konzorciumoknak egy-egy telefontársasággal is ki kell majd egészülniük.
Az új partnerek vélhetően a Vodafone és a France Télécom lesznek.
(Napi Gazdaság: Öt kérője van a Cesky Telecomnak, február 9.)
*Az AT&T-t 16 milliárd dollárért vásárolja fel a SBC Communications.
Ennek eredményeként végleg elsüllyed az Egyesült Államok egykori monopol-telefoncége, amelyet a 19. században alapítottak, és amelynek egy időszakban több mint egymillió alkalmazottja volt.
Az SBC, korábbi nevén Southwestern Bell egyike azoknak az úgynevezett Baby Belleknek, amelyek az AT&T 1984-es szétdarabolása nyomán jöttek létre.
(Napi Gazdaság: Eltűnik az AT&T, február 9.)
Kovács Kálmán, informatikai és hírközlési miniszter elmondta: Egyiptom partnert keres távközlési társaságának az Európai Unióban, hogy növelni tudja versenyképességét, így hazánk befektetőként és távközlési tapsztalatokkal rendelkező országként is fontos lehet az afrikai ország számára.
(Reggel: Keresik távközlési tapasztalatainkat, február 9.)
*A magyarországi call centerek nagy részét 1998-2003 között telepítették.
Az elmúlt években a hagyományos call centerek jelentős fejlődésen mentek keresztül.
A MatávCom és a BCN Kft. egyesülésével tavaly létrejött a BCN Rendszerház a magyarországi call center-piac egyik meghatározó szereplőjeként az ügyfelek igényeinek megfelelően képes a gyártó legmagasabb szintű termékeit telepíteni.
(Napi Gazdaság: Modern call center-megoldási lehetőségek, február 16.)
*A korábbi hírekkel ellentétben nem vonta vissza a főváros közgyűlés tegnap a saját korábbi, sokat vitatott rendeletét.
A jogi bizottság vizsgálja majd meg, hogy a január 27-én elfogadott rendelet jogszerű volt-e, és a következő, február végi közgyűlési ülésre készítsen jogi állásfoglalást, hogy akkor dönthessenek a kérdésről a képviselők.
Az ügy előzménye, hogy a Médiacontact Kft. egy, a Matávval kötött szerződés alapján mintegy félezer reklámberendezést szerelt fel a budapesti telefonfülkékre illegálisan. Ezzel szemben a többi reklámcég közterület-használati díjat fizet.
(Magyar Nemzet: Megmaradhat a kétes rendelet, Népszava: Négyszázmilliárdból gazdálkodhat a főváros, Népszabadság: Osztotta a közös pénzt, Magyar Nemzet: Jogsértőnek tartják a forrásmegosztást, február 16.)
*A DT-hez tartozó T-Mobile továbbra is kitart januárban meghirdetett stratégiája mellett, mely szerint csökkenti a készülékek vásárlására adott kedvezményeket.
A karácsonyi negyedévben a mobilcég mindössze 113 ezer új ügyfelet szerzett, míg a vetélytárs Vodafone 843 ezret.
René Oberman vezérigazgató az egymilliárd eurós megtakarítási program részét képező döntést nemrégiben úgy indokolta, hogy az ázsiai gyártóktól kedvezmények nélkül is lehet olcsó telefont vásárolni.
A végtelenségig nem folytatható a szolgáltatók azon gyakorlata, hogy a beszerzési árnál is olcsóbban adják a készülékeket az ügyfeleknek.
A döntést a T-Mobile Magyarország nem kommentálta.
(Napi Gazdaság: Alacsonyabb percdíjakat ígér a T-Mobile, február 16.)
*A lap beszélgetést közöl Hegedűs Oszkárnéval, a Berzeviczy Gergely közigazgatási és két tannyelvű külkereskedelmi szakközépiskola igazgatójával.
Az iskola ügyfélszolgálati asszisztens szakot indított.
Ennek kapcsán az igazgató elmondta: a Humán Erőforrás Alapítvány 2002-ben hirdette meg az "Együtt a minőségi ügyfélkapcsolatokért" összefogást.
A nagyobb cégek általában üzemeltetnek ügyfélszolgálatot.
A program legnagyobb résztvevői és támogatói a Westel, a Pannon GSM, az OTP és a Marketlink voltak.
(Napi Gazdaság: Államilag elismert szakma az ügyfélszolgálat, február 16.)
*Az ÁPV Rt. is többmilliós megrendeléshez juttatta a Trendex Rt.-t, melynek vezetői között található a miniszterelnök cégének egyik fb-tagja.
A Magyar Nemzet korábbi cikke szerint a Trendex Holding Rt. több minisztérium és a posta megbízását is élvezi.
A társaság a Külügyminisztérium a külföldi kirendeltségek telekommunikációs rendszerének karbantartásáért havonta több mint 16 millió forintot kap.
(Magyar Nemzet: Trendex: újabb milliós megbízás, február 16.)
*A 2006-os parlamenti választások első témájává nőheti ki magát az adópolitika.
Az adóreformmal foglalkozó bizottság megalakulására saját adóreform-tervezettel tromfolt rá a Fidesz.
Érdekes lehet az ugyancsak radikális adócsökkentést sürgető SZDSZ reakciója, a párt szavazataival ugyanis ellenzéki indítványt is elfogadhat a parlament.
A telefonadó ügyében tavaly már szavazott együtt a két frakció.
(Napi Gazdaság: Kampánytéma lett az adó, február 16.)
*A verseny miatt a mobil távközlési szolgáltatás nettó átlagos ára 2002 és 2005 között évente 14,7 százalékkal, míg a vezetékesé 3,8 százalékkal csökkent az IHM adatai szerint.
Kovács Kálmán miniszter egy parlamenti bizottsági meghallgatáson elmondta: 2006 végére a jelenlegi 2,7 millió internetező mellé újabb kétmillió csatlakozik.
(Magyar Hírlap: Tovább csökkennek a mobiltarifák, Metro: A verseny miatt, február 16.)
*A Pannon GSM és az IKO New Media együttműködése révén mobiltelefonon is nézhetőek az RTL Klub műsorai.
Az a Pannon GSM-előfizető, akiknek WAP-hozzáférése és erre alkalmas készüléke van, mobiljával nyomon követhető az RTL, illetve a Cool Tv néhány műsorát.
Ove Fredheim, a Pannon GSM vezérigazgatója szerint forradalmi szórakoztató eszközzé válik a mobiltelefon.
A vezérigazgató szerint mobil széles sávú szolgáltatásaik további meglepetéseket is tartogatnak az előfizetőknek.
(Napi Gazdaság: Tévéműsor a mobilon, Népszava: Mobil videó a Pannon hálózatán, február 16.)
*A Startlap és a Carnation 2004 szeptemberében hirdette meg online tehetségkutató pályázatát 16-24 év közötti fiatalok részére.
A pályázat célja az időutazás volt az elkövetkezendő 20 évbe, az internet jövőjének és a jövő internetének világába.
Az első helyezett a 23 éves Vajda Milán, a BME hallgatója lett.
A NAPI Gazdaság részletet közöl a nyertes dolgozatból, melyben a pályázó a szélessávú internet hazai terjedésének akadályairól ír.
(Napi Gazdaság: A fiatalok nem rugaszkodtak el a lehetőségektől, február 16.)
*Elégedetlenek az ország versenyképességének növelésére fél éve megfogalmazott javaslataik megvalósulásával a multinacionális cégek magyarországi vezetői.
Fodor István, az Ericsson Magyarország elnöke, a Magyar Európai Üzleti Tanács, a HEBC egyik alapítója szerint fél év nem túl hosszú idő ahhoz, hogy átfogó módon értékelni lehessen az azóta elért eredményeket.
(Világgazdaság: Kit érdekel a versenyképesség?, február 16.)
*A várakozásoknak megfelelő gyorsjelentési szezont tudhat maga mögött a hazai piac - véli Bónis Miklós, az Inter-Európa Bank elemzője.
A Matáv esetében kérdés, hogy a 70 forintos osztalékjavaslat tartható-e a tavalyi profitcsökkenést követően, tekintve, hogy a montenegrói akvizíció esetleges kiadásaival is számolnia kell a társaságnak.
(Világgazdaság: Túl a gyorsjelentéseken, február 16.)
*A Mol és az OTP jeles, a Richter négyes, a Matáv közepes "érdemjeggyel" végzett a gyorsjelentési szezonban.
Az MH cikke szerint "a Matávnál negyedévről negyedévre foglaltat jeleznek a vonalak".
A vezetékes telefon iránt kicsi az érdeklődés, de a mobil üzletágnál is csökken a növekedés üteme.
A BÉT nagy kibocsátói közül a Matáv az egyetlen, mely rosszabbul teljesített 2004-ben, mint egy évvel korábban.
(Magyar Hírlap: Két szárny repíti a tőzsdét, február 16.)
*A szlovák távközlési piac összesített forgalma hét év alatt 19,58 milliárd koronáról 2004-re 49,36 milliárdra, azaz mintegy 400 milliárd forintra nőtt.
Ma Szlovákiában a mobilpenetráció közel 80 százalékos, az év végére 90 százalékos elterjedtséget várnak szakértők.
A Slovak Telecom 34 százalékos részesedésével mára a második helyre szorult a 39 százalékos szelettel rendelkező Orange mögött.
A harmadik helyen az Eurotel áll, 27 százalékkal.
(Világgazdaság: Szlovákiában is átrendeződik a telefonpiac, február 16.)
*A nyugat-európai mobilpiac már telített, a kontinens keleti régiójában azonban még csak 50 százalékos a lefedettség - jelentették be piackutatók Cannes-ban, a világ legnagyobb mobilvásárán.
(Metro: Mobiltelefónia, február 16.)
*Az Európai Bizottság liberális szabályozást készít elő az internet alapú telefonálásra.
A testület információs társadalomért felelős biztosa közölte: támogatják a piaci versenyt és a VoIP mielőbbi elterjedését pártolják.
(Metro: Szabályozás, február 16.)
*1 milliárd eurót költ az unió mobiltelefonos alkalmazások kutatására 2007 és 2011 között.
A cél, hogy Európa megőrizze vezető szerepét a mobilkommunikációban.
(Metro: Kutatások, február 16.)
*A világ legnagyobb mobiltelefon-gyártója és a világ legnagyobb szoftvercége megállapodást kötött online zeneművásárlást és azok mobilkészülékeken történő visszajátszását lehetővé tévő rendszer kialakítására.
A Nokia átveszi a Microsoft zenelejátszó programjának alkalmazását, az amerikai cég pedig felszabadítja a Media Player zenelejátszó szoftverének forráskódját.
(Metro: Nokia-Microsoft egyezmény, február 16.)
*Az Európai Bizottság a távközlési piac forradalmi változásait látja az internetes telefonálás terjedésében.
Egy nemrégiben Brüsszelben elfogadott közös nyilatkozat szerint az internetes telefon pozitívan befolyásolja a nemzetközi versenyt, s e folyamat nyertese a fogyasztó lehet.
Viviane Reding, a bizottság információs társadalomért felelős tagja szerint a technológia olyan hatást gyakorolt az üzleti- és a magánéletre, mint az email.
A brüsszeli testület szívén viseli a kisfogyasztók érdekeit: ennek jegyében eljárást kezdeményez a magas roaming-költségek miatt a Németországban is szolgáltató Vodafone és T-Mobile ellen.
(Napi Gazdaság: Brüsszel távközlési forradalmat vár, február 16.)
A Jupiter informatikai kutatóintézet tanulmánya szerint a legnagyobb akadály a mobilok igazi multimédiás eszközzé válása előtt az akkumulátor kapacitása és a méret.
A Gartner szerint hiába létezik tavaly óta a mobiltelefonos Tv-műsor sugárzás európai standard-je, először a szolgáltatóknak kell képesnek lenniük a sugárzás átvételére, de a mobiltelefonokat is fel kell készíteni a folyamatos műsorok jó minőségű visszajátszására.
(Metro: Lassul a mobilok multimédiás felhasználásának terjedése, február 16.)
*Az igazgatóság január végén, a közgyűlés pedig februárban hagyta jóvá a Matáv és leánycégeinek névváltozását, a majdani elnevezések levédéséről már jó előre gondoskodott a távközlési vállalat.
A cégadatok szerint a Matáv százszázalékos tulajdonában levő Egertel Rt. január végén közvetlen irányítást szerzett a tavaly októberben, illetve novemberben 3-3 millió forintos törzstőkével megalapított Magyar Telekom Kft.-ben, a T-Online Magyarország Kft.-ben, valamint a T-Kábel Magyarország Kft.-ben.
A Matáv tájékoztatása szerint egy, a névváltozással kapcsolatos jogtechnikai ügyről van szó, nem szerették volna, ha valaki más használja az elnevezéseket.
A névváltozást január végén, az igazgatóság döntése után jelentette be Straub Elek elnök-vezérigazgató.
A T-Mobile-lá ÁTkeresztelt Westel után gyakorlatilag az összes fontosabb Matáv-cég megkapja a közös T betűt. (Népszabadság: Matáv-cégfiókák védik az új neveket, február 26.)
*A VG értesülései szerint újabb, korlátlan ADSL-elérést kínáló akciókat hirdetnek meg a hazai internetszolgáltatók márciustól a Matáv által kínált nagykereskedelmi árkedvezményt kihasználva.
Az új akcióit a riválisok előtt néhány héttel már hirdető Interwarenél májusig ingyen lehet szélessávú kapcsolathoz jutni.
Az új lehetőségek várhatóan ismét sok, eddig előfizetéssel nem rendelkező vagy modemes kapcsolatot alkalmazó felhasználót vonzanak majd.
Az új konstrukció elterjedését lassítja, hogy a jelenlegi nagykereskedelmi internetárak mellett a forgalomarányos megoldás előfizetési díját valójában nem a szolgáltatók elképzelései határozzák meg, hanem az, hogy a nagykereskedők - Matáv, Invitel - mekkora teret engednek számukra - állítja Bóna Ákos, az Isite webportál vezetője.
(Világgazdaság: Tavaszi ADSL-akcióhullám, február 28.)
*A Matáv és a Cisco Systems átadták a kelet-európai térség legnagyobb sebességű internetes gerinchálózatát, mely a Nemzeti Információs Infrastruktúra Fejlesztési Iroda budapesti központját hét regionális központként működő egyetemmel és több hazai kutatóintézettel köti össze.
(Világgazdaság: Nagy sebességű internet-hozzáférés, február 28.)
*A kedvező vállalati gyorsjelentések által hajtott erőteljes BUX-index-emelkedést követően a héten alacsonyabb forgalom, mérsékelten emelkedő részvényárak jellemezték a pesti börzét.
A Matáv rendkívüli közgyűlése jóváhagyta névváltozást: az új név Magyar Telekom Távközlési Rt. lesz. Piaci vélemények szerint ez nincs érdemi hatással sem a vállalat teljesítményére, sem a részvények árfolyamára.
(Budapesti Reggel: Pénzforgató: Az OTP Privát Bank és a Reggel tanácsadó sorozata, február 26.)
*Az üzleti alapon újjászerveződő magyar labdarúgásban a Matáv Sopront mintaegyesületkét lehet említeni.
A Matáv FC Sopron hét győzelemmel, négy döntetlennel és négy vereséggel az Arany Ászok Liga ötödik helyén végzett.
(Nemzeti Sport: Fiatalos a lendület, február 26.)
*Továbbra is sürgeti a Fidesz fővárosi frakciója Juharos Róbertnek, a fővárosi közgyűlés jogi bizottsága fideszes elnökének visszahívását posztjáról, noha ezt a javaslatot a közgyűlés csütörtöki ülésén elutasította.
Az ellenzéki képviselőcsoport úgy döntött, hogy a heves vitákat kiváltott januári telefonfülkés hirdetési szabályozás kapcsán kezdeményezi Juharos Róbert visszahívását.
(Népszabadság: Juharos elnök maradt, Népszava: Pártja vitatja Juharos elnöki posztját, február 26.)
*A napilap interjút közöl Turóczi Norberttel.
A Tőzsdemágus nyertese a lapnak elmondta: kezdetben csupán egy részvénnyel játszott, a teljes pénzből azt vásárolt. Így fordult elő, hogy portfóliója csak Mol, OTP vagy Matáv részvényekből állt.
(Napi Gazdaság: "Élesben is kipróbálom majd, milyen tőzsdézni", február 28.)
*A próbaüzemet követően BlackBerry néven kereskedelmi e-mail szolgáltatást indított a Sugár András elnök-vezérigazgató által vezetett T-Mobile Magyarország.
(Budapesti Reggel: Új szolgáltatást kínál a T-Mobile Magyarország, február 26., Napi Gazdaság: A T-Mobile újabb szolgáltatása vállalati ügyfeleknek, február 28.)
*Kelet-Európában még van mozgástér, Nyugat-Európában viszont már stratégiát kell váltania a mobilszolgáltatóknak - mondta el a lapnak René Obermann.
A T-Mobile International AG vezérigazgatója szerint a sikeres piaci szerepléshez érdemes változtatni a támogatási modelleken, a tarifaképzésen.
El kell érni, hogy a díjcsökkenési hullám érintse a külföldi barangolást is.
Obermann a 3GSM nemzetközi konferencián úgy vélekedett: sokat lendíthet az iparág helyzetén, ha az érintett cégek, még ha versenytársak is, törekednek az együttműködésre és a szabványosításra.
A mobilpiacon is előtérbe kell helyezni a költségtakarékosságot.
Ennek jegyében a cég úgy döntött, hogy nyugat-európai piacain megszünteti a feltöltőkártyás előfizetők készüléktámogatását.
A lépés Magyarországot nem érinti, a cég egyelőre csak Németországban, Nagy-Britanniában, Ausztriában, Hollandiában és Csehországban kívánja ezt érvényesíteni.
A takarékossági lépéseket Megtakarítás a növekedésért nevű hatékonyságnövelő programja keretében teszt meg a T-Mobile.
Az arculat további erősítésére a T-Mobile International újabb érdekeltségénél hajt végre névváltást.
Obermann ennek kapcsán megjegyezte: rendkívül jó munkát végzett tavaly ezen a téren a T-Mobile Magyarország.
(Világgazdaság: Változó mobilpiac, február 28.)
*A T-Mobile Magyarország értesíti előfizetőit, hogy a társaság módosítja Általános és Domino Díjszabását.
(Népszabadság: Közlemény, február 28., Népszabadság: Közlemény, február 26.)
*Az RTL Klub mobiltelefonon is elérhetővé tette tartalmait, miután a Pannon GSM és az adó interaktív tartalomszolgáltató partnere, az IKO New Media együttműködési megállapodást kötöttek.
A szerződés nyomán múlt hétfő óta nézhetők mobilon a csatorna legnépszerűbb műsorai.
Ove Fredheim, a Pannon GSM vezérigazgatója szerint ezzel az újítással forradalmi szórakoztatóeszközzé válik a mobil, hiszen mostantól helyhezkötöttség nélkül élvezhetik a televíziós adásokat az ügyfelek.
A vezérigazgató tájékoztatása szerint mobil szélessávú szolgáltatásaik további meglepetést is tartogatnak a későbbiekben.
Dirk Gerkens, az RTL Klub vezérigazgatója elmondta: nagy öröm az RTL Klub számára, hogy a Pannon GSM-mel közösen tud munkálkodni az új megoldás bevezetésén.
Jelenleg azok a Pannon GSM-előfizetők vehetik igénybe a szolgáltatást, akiknek WAP-hozzáférése és erre alkalmas készüléke van.
(Világgazdaság: Televízió a mobiltelefonon, február 28.)
*Tegnap este mintegy ötven csillaghegyi gyerek és felnőtt gyűlt össze, hogy fáklyás felvonulással tiltakozzon a Fodros utcai Általános Iskolától néhány méterre, egy családi ház tetejére felszerelt Pannon GSM mobil-bázisállomás ellen.
Mivel sűrűn lakott területről van szó, a demonstrálók szeretnék elérni a bázisállomás leszerelését.
A tiltakozók nem vitatják, hogy a Pannon GSM a törvények szerint járt el, csakhogy épp a jogszabályok megváltoztatása lenne a megoldás - mind a csillaghegyiek, mind mások hasonló ügyében.
A mobilátjátszók telepítésében gyökeres változást hozhat a közigazgatási hatósági eljárásról szóló, idén novembertől hatályos törvény - mondta el a lapnak Pataky Károly igazságügyi környezetvédelmi szakértő.
Új szemléletet honosít meg az ún. ügyféli jogosultság megállapításában, azaz hogy kinek kell kikérni a véleményét a lakókörnyezetet érintő beavatkozások során.
(Népszabadság: Fáklyával az adótornyok ellen, február 26., Napi Ász: Tüntetnek a torony ellen, február 27.)
*A Pannon GSM - tornán tartott sajtótájékoztatón bejelentették, bizonytalan az ausztriai világbajnokságra készülő kanadai válogatott budapesti szereplése.
(Nemzeti Sport: Még mindig nincs biztos válasz a kanadaiaktól, február 26.)
*Már érezteti kedvező hatását a piacgazdaság versenye az internet- és telefonszolgáltatás áraiban - mondta Kovács Kálmán informatikai és hírközlési miniszter.
(Népszava: Kedvező piacgazdaság, február 26.,
Metro: "A piaci verseny, február 28.)
*Az IHM javaslatára a kormány az egységes digitális rádiótávközlő rendszer létrehozásáért és működtetéséért felelős kormánybiztossá nevezte ki Pesti Istvánt, aki 2003 szeptembere óta a tárca miniszteri biztosaként irányította az EDR kialakításával kapcsolatos előkészítő munkát.
(Világgazdaság: Kormánybiztos felel az EDR létrehozásáért, február 28.)
*Teljesen kizárható, hogy Finnországból Pécsre kerülne az Elcoteq központja.
Amennyiben mégis Magyarország mellett döntene a cégvezetés, akkor is csak Budapest jöhet számításba - közölte Hannu Hautala, a finn társaság pécsi üzemének vezetője.
(Világgazdaság: Elcoteq-központ : Pécs nem, Budapest talán, február 28.)
*Az idén mintegy 800 millió forintot fordít távmunka pályázatok kiírására a munkaerőpiaci alapból a munkaügyi tárca - közölte a Simon Gábor, a Távmunka Tanács elnöke.
A tanács feladata, hogy támogassa a szaktárca távmunka fejlesztésével kapcsolatos törekvéseit.
(Népszava: Százmilliók távmunka pályázatokra, február 28.)
*Amit az SMS-es, illetve a fizetés FTP-ről letöltenek, a legalsó szegmense az illegális tartalmak rendszerének.
A legfelső szinten az úgynevezett release groupok között - csak a hírnév miatt - igen kiélezett verseny folyik, hogy melyik jön elő elsőként az adott filmmel, játékkal vagy programmal, a legjobb minőségben.
(Magyar Hírlap, 2005. február 28., hétfő, 4+5. oldal)
*Tombolt a bika a BÉT parkettjén: a befektetők pénteken gyakorlatilag minden nagyobb részvényből árkorlát nélkül vásároltak.
Ezúttal a Matáv sem maradt ki a hosszból: a távközlési papírok 2,6 százalékkal drágultak.
(Napi Gazdaság: Nincs megállás, Világgazdaság: Hatalmas hajrá a tőzsdén, február 28.)
*Lemondott posztjáról pénteken Hervé Gaymard francia pénzügyi és gazdasági csúcsminiszter az állami pénzből bérelt és felújított 600 négyzetméteres luxuslakása miatt kitört botrány nyomán.
Utódául még aznap Thierry Bretont, a France Télécom távközlési vállalat vezérigazgatóját nevezte ki Jacques Chirac államfő.
(Magyar Hírlap: Gaymard belebukott a nagy luxusba, február 26., Napi Gazdaság: Belebukott a lakásbotrányba a francia pénzügyminiszter, Világgazdaság: Új gazdasági miniszter Franciaországban, február 28.)
*A belga állami telefonvállalatnak tavaly 6,4 százalékkal 2,4 milliárd euróra nőtt a pénzforgalmi egyenlege, míg adózott eredménye 922 millió euró lett az egy évvel korábbi 172 millió után.
(Magyar Hírlap: A "belga Matávnak" jól megy, február 28.)
*A cannes-i 3GSM-világkonferencián az idén is a gyártóknak jutott a fő szerep, a szolgáltatók közül csupán a T-Mobile, az Orange és a Vodafone képviseltette magát.
A dél-koreai Samsung harminc új készüléket mutatott be Cannes-ban.
A Motorola látványos show keretében jelentette be legutóbbi csúcsmodellje, a RAZR V3 fekete változatát.
Az Ericsson vezérigazgatója, Carl-Henric Svanberg 2005-öt egyenesen a mobil szélessáv és a hármas szolgáltatás mobiltelefonra való kiterjesztése évének címezte.
A Sony Ericsson mobiltelefonos walkmant ígért március elejére.
(Világgazdaság: Cannes után, február 28.)
*A mobilpiac, a VoIP, általában a szélessávú kapcsolatok, továbbá a rádiófrekvenciás azonosítók (RFID) tömeges megjelenése hajtja az idén a világ távközlési piacát - áll a Deloitte 2005-re vonatkozó előrejelzésében.
A mobil-, és vezeték nélküli technológiák piacán az év végére kétmilliárd előfizető várható.
Az ügyfélszám-növekedés a fejlődő országokban, Ázsiában és Latin-Amerikában lesz a legjelentősebb.
A mobiltelefon-beszélgetések száma az egyszerű használat és a csökkenő árak miatt folyamatosan nőni fog.
A vezetékestelefon-szolgáltatók 2005-ben továbbra is a jó hangminőségből és a megbízhatóságból profitálnak leginkább, s várhatóan több milliárd percnyi beszélgetést értékesítenek az év folyamán.
A hagyományos vezetékesek a mobil- és VoIP-szolgáltatók által keltett verseny nyomán csökkentik áraikat.
(Világgazdaság: 2005: széles sávon, február 28.)
*Japán legnagyobb mobilszolgáltatója, az NTT DoCoMo úgy döntött, hogy április 1-től nem értékesít több kártyás csomagot.
A tokiói parlament nemrég tárgyalt egy idevágó törvénytervezetet.
A japán rendőrség szerint a felhasználó bonyolult azonosítása miatt a kártyás mobilokat egyre sűrűbben használják bűncselekmények elkövetésekor.
Az NTT 48 millió ügyfeléből mindössze 80 ezer kártyás előfizető.
(Budapesti Reggel: Eltűnnek a kártyás mobilok Japánból, február 28.)
*Az IP-telefóniás megoldások szállítóinak azokra a jellemzőkre célszerű koncentrálni, melyek vállalati környezetben nélkülözhetetlenek az IP alapú rendszerek működéséhez - derül ki a Yankee Group jelentéséből, mely szerint a rendszerek kiválasztásánál a stabil és megbízható működés, illetve a minőség a legfontosabb szempont.
A tanulmány azt is vizsgálta, hogy a vállalatok milyen rendszerek telepítését részesítenék előnyben a következő két évben.
Ennek alapján a Cisco Systems került az első helyre, a másodikon az IBM végzett.
(Népszava: IP telefónia: dobogós helyezések, február 28.)
*Digitális tévéadás vételére alkalmas kézikészüléket mutat be többek között a március 10-én kezdődő CeBIT-en a Siemens.
A DVB-H koncepció a 3G mobilhálózaton továbbított digitális tévéadásokat képes fogni és lejátszani.
Az idei kiállításon több mint 6100 kiállító vesz részt.
(Népszava: Hannover előtt, február 28.)
*Az USA távközlési hatósága, az FCC nyilvánosságra hozta azoknak a mobiltelefonos és személyi hívós üzenőszolgáltatásoknak a domainneveit, melyekre márciustól tilos reklámleveleket küldeni.
Szakértők ugyanakkor rámutatnak: a lista egyúttal meg is könnyíti a spamküldők dolgát, hiszen elérhetővé teszi a működő mobildomaineket.
(Világgazdaság: Tiltólista készült mobilspamelőknek, február 28.)
*Renate Künast, a fogyasztóvédelemért felelős német miniszter szerint meg kell védeni a fogyasztókat a különféle szolgáltatásokat az emelt díjas SMS ellenében nyújtók ellen.
A miniszter törvénytervezete szerint az egy eurónál drágább üzenetekre külön fel kell hívni a vásárlók figyelmét, akiknek valamiképpen vissza is kell igazolniuk, hogy tudatában vannak a költségeknek.
(Világgazdaság: Harc az emelt díjas SMS ellen, február 28.)
*Új típusú telefonkönyv létrehozásával kísérleteznek Németországban.
Az Ausztriában már tesztelés alatt álló Enum nevű rendszer az internetes telefoncímeket tárolja, így könnyen megtudható, hogy a keresett üzleti partnert a világhálón keresztül is elérhető-e, vagy csupán a jóval drágább hagyományos vezetékes vonalon.
(Világgazdaság: IP-telefonkönyv- kísérletek, február 28.)
*A Mindentudás Egyeteme következő előadását Palkovics László autógépész mérnök tartja Intelligens Járművek címmel.
(Metro: Mindentudás Egyeteme, Népszabadság: Okos járművek, február 28.)
*A Mindentudás Egyetemének előadását Makovecz Imre tartja, Szerves gondolkodás, szerves építészet címmel.
(Magyar Nemzet: Koporsótér helyett, február 26.)
A Pannon GSM, a T-Mobile és a Vodafone közös felhívást intézett a hazai mobilos társadalomhoz: a három cég ügyfelei a 1749-es szám felhívásával vagy egy SMS elküldésével 200 forinttal járulhattak hozzá a szökőár károsultjainak megsegítéséhez.
Alig 3 hét alatt több mint 315 ezer hívás és üzenet érkezett, összesen 63 millió forint gyűlt össze.
(Vasárnapi Reggel: Segítség a szökőár károsultjainak, február 27.)
A Cannes-ban megrendezett 3GSM Világkongresszuson az Ericsson elnök vezérigazgatója, Carl-Henric Svanberg vázolta elképzeléseit a távközlési iparágról, a szélessávról és a cég terveiről.
A Siemens új fejezetet kíván nyitni a mobilkommunikációban: ez pedig a Mobile Triple Play lesz.
A mobil szélessáv olyan szolgáltatásokat tesz lehetővé, mint a televíziónézés mobilkészüléken, a mobil iroda és az internet-hozzáférés, hasonlóan a vezetékes hálózatokban rendelkezésre álló "triple play" funkcióhoz - mondta el Svanberg.
A nemrég a Pannon GSM-mel is szerződött Ericsson vezére szerint a 3G telepítések első fázisa lezárult, 2005 pedig a WCDMA tömegpiaci növekedésének és a mobil szélessáv beindításának éve lesz.
(Vasárnapi Reggel: Itt a mobil szélessáv!, február 27.)
*Az itthon többek közt a Matáv és a T-Mobile tulajdonosaként ismert Deutsche Telekom vezetékes üzletága, a T-Com hatalmas átszervezések előtt áll.
Az üzletág vezetője, Walter Rizner egy német tévéműsorban kijelentette: rugalmasabb szervezetre és átláthatóbb felelősségi körökre van szükség.
A vezető szerint tarthatatlan, hogy a cég központjában hétezren dolgoznak, miközben a Siemensnek vagy az IBM-nek kétezer fő is elegendő.
Két nagy németországi mobiltelefon-szolgáltató, a Vodafone és az O2 egymástól függetlenül bejelentette: a jövőben úgy kívánja növelni bevételét a már rendkívül telítődött piacon, hogy az adat- és hangforgalmat a vezetékes rendszerből a mobilhálózatra csábítja át. Erre csak az UMTS-rendszerek üzembe helyezését követően lehet reális esély, hiszen a GSM-rendszerek átviteli sebessége jóval szerényebb, mint a modern vezetékes hálózatoké.
(Világgazdaság: Átszervez a T-Com, március 2.)
*Márciusban és áprilisban a debreceni Gyermekszív Alapítványt támogatják, akik vezetékes telefonról hívják a Matáv Adományvonalat.
Az adományokból befolyt összegből az alapítvány szívultrahang készüléket vásárol a Debreceni Gyermekklinika számára.
(Mai Nap: Adományvonal szívbetegekért, Metro: Minden telefonhívással a gyerekeket segítjük, március 2.)
*Az idei év második felében már jó néhány ezer darab harmadik generációs mobilkészüléket adhatnak el a gyártók a magyarországi piacon - mondta Wágner Tibor, a Sony Ericsson közép-európai igazgatója.
A 3G készülékekből az ez évben eladható darabszám a teljes magyarországi mobiltelefon-piac 2-4 százalékát teheti ki - véli Suga János, a Motorola-mobil vezetője.
A két készülékgyártó tegnap mutatta be legújabb 3G modelljeit Budapesten.
A hazai piacon már évek óta 2,0-2,2 millió között mozog az évente eladható új készülékek száma, ezt a mennyiséget jelzik előre erre az évre is.
A Sony Ericsson 25 százalékos részesedésével a magyar piac második legnagyobb szállítója, a Nokia után.
(Világgazdaság: Startol a 3G-készülék-piac, március 2.)
*A hazánkban tavaly eladott 2-2,2 millió mobiltelefon negyedét a Sony-Ericsson értékesítette.
A cég részesedése korábban is hasonló arányú volt, mint ahogyan Magyarországon is évente nagyjából ugyanannyi, mintegy kétmillió készülék talál gazdára.
(Magyar hírlap: A piac negyede a Sony-Ericssoné, Magyar Nemzet: Magyarországon az elmúlt évben, március 2.)
*Az Avaya Magyarország bemutatta internetes bázisú videotelefonos fejlesztését, amely közös kezelőfelületbe egyesíti a televízióminőségű képátvitel és a hivatali telefon funkcióit.
Gáll Tamás kereskedelmi igazgató elmondta, hogy a technológia végre alkalmas arra, hogy az üzleti életben gyorsan és költséghatékonyan lehessen alkalmazni a videotelefon-beszélgetéseket és minőségben is megfeleljenek az elvárásoknak.
Az Avaya számít arra, hogy a vállalatok a jövőben tömegesen térnek majd át a képtelefon használatára, mivel ez mind a munkaerő jobb kihasználásában, mind a költséghatékonyság növelésében nagy segítséget jelenthet.
(Napi Gazdaság: Tömeges áttérésre számít az Avaya, március 2.)
*Bár Magyarország egyike azon országoknak, amelyben az Egyesült Államokban mértnél dinamikusabb az egy főre eső bruttó hazai termék növekedési üteme, de az OECD-országok közül csupán Szlovákiában, Lengyelországban, Mexikóban és Törökországban nagyobb a világ vezető gazdasági hatalmához képest a lemaradás - derül ki a szervezet legfrissebb tanulmányából.
Az OECD szakértői szerint a lemaradás csökkentése érdekében folytatni kell az energiaszektor, a telekommunikáció és a vasút liberalizációját, és csökkenteni kell az állami befolyásolás lehetőségét ezeken a területeken.
(Napi Gazdaság: Visszaszorítaná az államot az OECD, március 2.)
*Szilvan Salom izraeli miniszterelnök-helyettest és külügyminisztert izraeli befektetők is elkísérték budapesti látogatására, akiket Gyurcsány Ferenc miniszterelnök és Kóka János gazdasági és közlekedési miniszter is fogad.
A magyar-izraeli kétoldalú áruforgalmat 1998 óta szabadkereskedelmi megállapodás szabályozta, amelynek értelmében az ipari termékek vámmentesen juthattak egymás piacára.
A magyar import döntő többségét 2003-ban adatrögzítési, távközlési és telekommunikációs berendezések és ezek alkatrészei adták.
(Napi Gazdaság: Izraeli befektetők Budapesten, március 2.)
*Nyolcezer alkalmazottjától válik meg a következő öt évben a KPN holland távközlési vállalat - írja a Financial Times.
A programtól a társaságnál 2010-től éves szinten 850 millió eurós megtakarítást remélnek.
A 2003-as 12,907 milliárd euróról tavaly 12,102 milliárdra csökkent a holland távközlési cég árbevétele.
Visszaesett a vállalat adózott eredménye is.
A KPN tavaly májusban jelentette be, hogy eladja a PanTel Rt.-ben lévő 75,2 százalékos tulajdonrészét a HTTC-nek.
(Világgazdaság: Tömeges elbocsátásra készül a KPN, március 2.)
*A hírközlési biztos azt tanácsolja, hogy az internetes előfizetők gondolják meg, mielőtt hűségnyilatkozatot tesznek.
Aki két évre elkötelezi magát, csak borsos áron mondhatja fel a szerződést.
Amennyiben egy kétéves hűségnyilatkozattal kötött szerződést egy év után felbontunk, a UPC bánik velünk leginkább kesztyűs kézzel.
Meg kell fizetni utólag a 25 ezer forintos belépési díjat és az eltelt egy év havidíj különbözetét.
A szerződés felbontása így havi ezer forinttal növeli meg a költségeket ahhoz képest mintha határozatlan időben állapodtunk volna meg.
A Datanetnél viszont jobban járunk, havi hatezer forinttal, ha határozatlan időre kötjük a szerződést, mintha egy év után felmondanánk. Ez abból adódik, hogy a hátralévő egy évre is meg kell fizetni a kedvezményes havidíjat, vagyis amikor nem is vesszük igénybe a szolgáltatást.
(Reggel: Nagy árat kell fizetni a hűségnyilatkozatért, március 2.)
*A hazai piacvezető Internet szolgáltatónak, az Axelerónak 250 ezer ügyfele van.
A UPC 70 ezres ügyfélkörének fele fele a pesti és a vidéki.
A Datanet, az Invitel, az Enternet, az Euroweb 30-40 ezer előfizetőt tudhat magáénak.
Rajtuk kívül még 450 szolgáltató van a piacon.
Magyarországon 665 ezer háztartásban van internet, 48 százaléka ADSL, vagyis telefonvonalon keresztül elérhető, szélessávú kapcsolat.
A keskeny sávszélességű modemes internet szintén telefonvonalon keresztül érhető el.
Telefonvonaltól független internetelérést tesz lehetővé a kábeltévé, ez ma Magyarországon száz településen áll a lakosság rendelkezésére.
Márton György, az NHH szóvivője szerint áttörés, a keskeny sávról a szélesre történő váltás akkor következhet be, ha a tarifák 5 ezer forintra csökkennek.
(Reggel: Ötezer forintos álomdíj; Világhálós lehetőségek: telefon, kábel, modem Metro: Ma már minden második család széles sávon netezik, március 2.)
*Az Invitel tájékoztatja előfizetőit, hogy Általános szerződési feltételeit és az annak részét képező Díjszabását, valamint ezen keresztül az előfizetői szolgáltatások igénybevételének feltételeit tartalmazó előfizetői szerződések tartalmát 2005. április 1-jétől módosítja.
(Népszabadság: Az Invitel Távközlési Szolgáltató Rt. tájékoztatja tisztelt előfizetőit, március 2.)
*A legnagyobb román vezetékes telefonszolgáltató, a Romtelecom tavaly 839 millió eurós bevételt ért el, ez öt százalékkal haladja meg az előző évit.
Míg a cég 2003-ban még 13 millió eurós veszteséggel zárt, tavaly már 107 millió eurós nettó profitot mutatott ki.
A javulás a nagyszabású beruházásoknak és az átszervezésnek köszönhető: hatezerrel csökkent az alkalmazotti létszám, a vezetékes vonalak száma 0,2 százalékkal, 4,3 millióra nőtt, ám a beszélgetések átlagos hossza három százalékkal rövidült.
(Világgazdaság: Ismét nyereséges a Romtelecom, március 2.)
*A Világbank szerint gyorsan szűkül a világ szegény és gazdag országai közötti digitális szakadék: a nemzetközi szervezet adatai szerint ma már az emberek fele rendelkezik vezetékes telefonnal, 77 százaléka pedig valamilyen mobilhálózat ügyfele. Ez meghaladja az ENSZ 2015-ös célkitűzését is.
(Magyar Hírlap: Szűkülő digitális szakadék, március 2.)
*Először lépte túl Csehországban a reklámokra fordított vállalati kiadások összege tavaly a 17 milliárd koronát, ami 700 milliós növekedés 2003-hoz képest - jelentette az ArboMedia médiafigyelő.
A tavaly leginkább hirdetett cégek, illetve termékek a Lidl diszkontlánc, az Oskar mobilszolgáltató, az AAA Auto használtautó-kereskedés, az Eurotel mobilszolgáltató és a Gambrinus sör volt.
(Napi Gazdaság: Izmosodik a cseh reklámpiac , március 2.)
*A századik előadásra készülő Mindentudás Egyeteme a neves szakembereknek, az értékelvű tudományfelfogásnak, valamint a professzionális médiajelenlét és a marketing szerves összeépítésének köszönheti sikerét - mondta a Világgazdaság kérdésére Fábri György, a programsorozat tudományos vezetője.
(Világgazdaság: Századik előadás a Mindentudás Egyetemén, március 2.)
*A kormánypárti szavazatok többségével támogatta az Országgyűlés külügyi bizottsága a Külügyminisztérium mentesítési kérelmét a közbeszerzés alól, amelyet a tárca információs hálózatának megtervezése, kivitelezése és üzemeltetése ügyében nyújtott be.
A Fidesz a Nemzeti Biztonsági Felügyelethez fordul, mivel aggályosnak tartja a Külügyminisztériumban és a kormányzati szférában zajló közbeszerzési ügyeket, és véleménye szerint a mentesség nemzetbiztonsági szempontokat is érinthet - mondta Németh Zsolt bizottsági elnök.
Kozma József, a külügyi bizottság MSZP-s alelnöke éppen a nemzetbiztonsági követelményekkel indokolta a zárt meghívásos tárgyalást, amelyben a cégek alkalmasságáról a Nemzetbiztonsági Hivatal dönt majd.
A Fidesz kifogásolja, hogy komoly megbízatásokat kapnak és monopolpozícióba tudnak kerülni bizonyos cégek, köztük a Trendex Holding, amely nem szerepel a NATO beszállítói listáján sem.
(Magyar Hírlap: Aggályosnak tartják a külügyi mentességet a közbeszerzés alól, március 2.)
*A Vodafone egy dobozszerű termékkel lépne piacra, amely az antennát helyettesítené a lakásban.
Ebbe kell csatlakoztatni a vezetékes telefonkészülék mellett a számítógépet is, a készülék pedig a kezdeményezett adatátvitelt és beszélgetéseket a mobilhálózatba irányítja át.
(Világgazdaság: A Vodafone, március 2.)
*Rekordmennyiségű, 193,7 millió mobiltelefon talált gazdára 2004 utolsónegyedévében.
A Nokia megtartotta piacvezető pozícióját, bár első kagylóhéj-telefonját csak hosszú késlekedés után dobta piacra.
(Metro: A mobilpiacot 2005-ben a zene vezérli, március 2.)
*Magyarországon megjelent a forgalomkorlátos ADSL internetszolgáltatás.
Ára alacsonyabb, mint a korlátlan csomagoké, viszont kemény adatforgalmi korlátot tartalmaz.
Az új felhasználók többségének igényei gyakran tényleg belezsúfolhatók néhány gigabájtba.
Tény: Nyugat-Európában tendencia a forgalomkorlátos csomagok terjedése.
Tény azonban az is, hogy a net fejlődése, a játékpiac, a multimédiás tartalmak gyors fejlődése a többség számára megköveteli a nagy sávszélességet és az adatforgalom korlátlanságát.
(Metro: Örömhír: csak bajt ne hozzon, március 2.)
*A múlt hét péntekétől 5 forintra csökkentette a Nyílt Internet korábban napszaktól függően 6-7 forintos tarifáit a Matáv. Az éjszakai tarifa percenként 3 forint maradt.
A Matáv ezzel a reggel 7 és délután 6 óra közötti sávban az egyéb ingyenes hozzáférés-szolgáltatók árai alá csúszott.
(Népszabadság: A múlt hét péntekétől, április 21.)
*Tizenhét százalékkal 2,26 milliárd dollárra nőtt a JP Morgan Chase & Co. első negyedéves adózott eredménye.
A társaság befolyása a Matáv Rt.-ben 9,97 százalékra csökkent március 11-én a korábbi 10,21 százalékról.
(Magyar Nemzet: Tizenhét százalékkal, április 21.)
*Számos gazdaságelemző tanulmány kimutatta, hogy az internet hazai elterjesztésének nem az ár a legfőbb akadálya, hanem a tartózkodás az ismeretlen rendszertől, közömbösség a világháló nyújtotta lehetőségekkel szemben.
A Matáv elsőként elkötelezett amellett, hogy megkönnyítse a belépést az internet világába.
Az IDC elemzése szerint mintegy 50 százalékos penetráció fölött kezdenek egyenletesen növekedni az igények.
Magyarországon 23 százalékos a világháló használata, eszerint pedig új közönséget kell megnyerni az internetnek.
Reznák Roxán, a Matáv üzletfejlesztési igazgatója elmondta: egy nyereségorientált cégnek fel kell ismernie, hogy a távlati fejlesztés érdekében először meg kell nyernie a potenciális közönséget.
A Matáv speciális szegmensekben is igyekszik elérni a közönséget.
Főleg olyan területen próbál előrelépni, ahol az internet kitörési lehetőséget biztosít, s előfordulhat, hogy új munkaalkalmat teremt számukra.
(Népszava: A Matáv az internet ismeretére törekszik: Szézám tárulj!, április 21.)
*A Népszava melléklete a hazai internet-elérési piacról közöl összeállítást.
Tavaly év végén a Matáv új ajánlattal kereste meg a szolgáltatókat: eszerint a havi fix nagykereskedelmi díj fizetése felcserélhető egy alacsonyabb havi fix díjra és forgalom arányos forgalmi díj fizetésére.
Az első, Matávtól független törekvések a forgalomarányos ADSL csomagok elterjesztésével kapcsolatban már 2004 közepén megjelentek.
Az Axelero Rt. február 1-től kínálja forgalomarányos ADSL csomagjait, egyéni előfizetői számára.
Császár Zoltán, az Axelero stratégiai vezérigazgató-helyettese szerint a forgalomarányos előfizetői csomagok versenyét hozza az idei év.
A GTS-Datanet is megjelent korlátos csomajaival, egyéni és üzleti előfizetői számára egyaránt.
Az egyes csomagokba foglalt felhasználható forgalom csupán 0,5 Gb, minden további Gb-ért bruttó 150 és 100 forint közötti összeget kell fizetnünk.
Az Invitel sávszélességet növelt a korlátos ADSL csomagjainál is.
(Népszava: Sokismeretlenes egyenlet: számtan kezdő és haladó internetezőknek, április 21.)
*A magyar gazdaság helyzete siralmas - véli cikkében Kertész György.
A nemrégiben megjelent jegybanki tanulmány szerint továbbra is a térség egyik legvonzóbb gazdasága Magyarország a működő tőke számára.
A Euromoney áprilisi számában megjelent térségi vállalatminőségi toplista első tíz helyezettje közé négy magyar cég került.
Az első helyen az OTP Bank áll, a 4. helyezett Matáv, a 6. a Mol Rt. és 9. az Erste Bank magyarországi érdekeltsége.
A legjobb vezetékes telefonszolgáltatónak a Matávot választották.
(Népszava: Fanyalgás és dicséret, április 21.)
*Magyarországon az internetet használók 50 százaléka használ ADSL-t.
Nagy Britanniában a napokban kapcsolták be az 5 milliomodik ADSL előfizetőt a British Telecomnál, ami a 41 százalékos szélessávú arány elérését jelenti.
Könnyen elképzelhető, hogy Magyarországon a jövőben az internet egyben a szélessáv használatát is jelenti.
A Matáv területén 2004 végén 383 településen volt elérhető az ADSL, s ezzel az előfizetői vonalszámra vetített lefedettség elérte a 79 százalékot.
(Népszava: A második lépés a jelek szerint, április 21.)
*A Népszava melléklete interjút közöl Sugár Andrással, a T-Mobile Magyarország vezérigazgatójával.
A piaci változások kapcsán Sugár megjegyezte: nem a piac készül a váltásokra, hanem a készülékgyártók és a szolgáltatók próbálják felébreszteni a látens várakozásokat.
Valószínűleg még az sem dőlt el, hogy ténylegesen mi lesz az igazi áttörés és minek nevezzék a sokszoros tudással felruházott készülékeket.
Sugár András szerint a többfunkciós mobil piaci sikere nem kapcsolódik szükségszerűen a 3G nyújtotta lehetőségekhez.
A T-Mobile még az idén Budapest mellett 34 városban építi ki a 2,5G-nek nevezett EDGE hálózatát.
A mobiltelefonon keresztül történő tévénézés kapcsán a vezérigazgató rámutat: bluetooth menün keresztül a kép átjátszható bármilyen számítógépre, bár előbb vagy utóbb a képméret gondjait is bizonyosan megoldja a technikai fejlődés.
A 3G elterjedésével újabb csomagkapcsolt megoldásokon dolgoznak a fejlesztők.
A fejlesztések gőzerővel folynak: erről érkeznek jelzések az Ericsson, a Siemens, a Nokia vagy a Motorola kutatóműhelyeiből.
Sokat hallani emellett innovatív, nagysebességű megoldásokról, melyek már a 3G utáni korszakot készítik elő.
(Népszava: A fejlődés felülmúlta a víziókat is, április 21.)
*Az UMTS rendszer kiépítése, a 3G elterjedése tovább csökkenti a különbséget a mobil és a hagyományos szélessávú internet között.
Bőthe Csaba, a T-Mobile üzletfejlesztési igazgatója szerint egyre növekszik az igény az olyan technológiai megoldások iránt, melyek nem kötik a felhasználót egy stabil számítógéphez.
A távközlés, az adatátvitel és a multimédia rendszerek lényegében már összeolvadtak.
A fejlődéshez az egyik alapfeltétel az UMTS technológiára alkalmas készülékek tökéletesítése, az energiaforrások teljesítményének növelése, a méret és a súly változatlanul hagyása mellett.
A T-Mobile jövőre Budapesten, az év végéig pedig az ország jelentősebb gazdasági, kereskedelmi központjaiban, a nagyobb településeken, várhatóan az ország egyharmadán építi ki a gyors adatátvitelre alkalmas rendszert.
(Népszava: T-mobile: @ a zsebünkben, április 21.)
*A nagyvállalatok mellett a kis és közepes vállalkozások között is egyre nő a honlappal rendelkezők aránya.
A legtöbbet használt, legelterjedtebb, legmeghatározóbb távközlési eszköze ugyanakkor mégis a mobiltelefon.
Somlyai Dóra, a Pannon GSM kommunikációs igazgatója szerint a mobil olyasmire képes, amire egyetlen más megoldás sem: a szóbeli eszmecserék legkényelmesebb technológiája mellett hordozható, személyre szabott, kényelmes és hozzáférést biztosít az internethez is.
A 2003 és 2004 decembere közötti egy évben a telítettséghez közelítő magyar piacon mindössze 10 százalékkal bővült a mobil előfizetések száma, a Pannon GSM PannonW@P portáljának forgalma 100 százalékkal, vagyis kétszeresére bővült.
Ahogy a fix típusú internet-hozzáférések terén, úgy a mobil internetnél is kulcsfontosságú tényező a sávszélesség - mondta Somlyai.
A Pannon GSM 2004 végén célkitűzésének megfelelően megszerezte a legértékesebb 3G licencet.
A mobilcég stratégiájának kulcselemét jelentik a mobil szélessávú technológiákra épülő fejlesztések.
A Pannon GSM Mobil Iroda termékköre az üzleti ügyfeleknek nyújt praktikusabb, költséghatékonyabb megoldást, mint a vezetékes távközlés.
(Népszava: Pannon-internet testre szabva, április 21.)
*Ove Fredheim, a Pannon GSM vezérigazgatója szerint biztosan látható, hogy a technológiai váltási ciklusok egyre rövidebbek.
A változásokat tíz évre előre látni szinte lehetetlen.
A jelenleginél nagyobb, megabitekben mérhető fel- és letöltési szávsélesség és kapacitás áll majd a felhasználók rendelkezésére, a legtöbb szolgáltatás mobillá válik.
A vezetéknélküli technológia fizikai határai gyakorlatilag megszűnnek, és gazdag multimédiás tartalom áll majd a felhasználók rendelkezésére.
Az új szolgáltatások megjelenése kapcsán Fredheim megjegyezte: Magyarországon a mobilpenetráció közel 90 százalékos, az előfizetők száma már nem nőhet olyan mértékben, ahogy eddig.
A hangszolgáltatások tekintetében a Pannon vezetője arra számít, hogy megnő a beszélgetések hossza, a percdíjak ezzel párhuzamosan továbbra is csökkennek.
Olyan szolgáltatás nincs a láthatáron, mely önmagában a bevételek meghatározó hányadát generálná, ezért a különböző multimédiás szolgáltatások minél nagyobb választékára összpontosít a mobilszolgáltató.
A Pannon GSM nemrégiben jelentette be együttműködését az RTL Klubbal.
A vezérigazgató szerint meg szerették volna mutatni előfizetőiknek, hogy a lehetőség és technológia megvan arra, hogy mobilkészülékre tévés adásokat küldjenek.
A tévétársaságok is tudják, hogy létezik ilyen lehetőség, de nem kívánnak saját hálózat építésébe befektetni.
A 3G tender kapcsán Fredheim úgy fogalmazott: helyesnek tartják, hogy 2004-ig várhattak a licenc megvásárlásával.
Az első európai licencek megvásárlói tarthatatlan feltételeket vállaltak, mára azonban kikristályosodtak azok az adottságok, melyek mellett érdemes több milliárd forintot fizetni egy licencért.
A Pannon GSM 3G-s szolgáltatásait olyan ütemben építi ki, ahogyan arra a fogyasztói igény jelentkezik, de egyben a versenytársak lépéseit is figyelemmel követi a szolgáltató.
(Népszava: Előtérbe kerülnek a piacon a multimediás szolgáltatások, április 21.)
*A PanTel évek óta sajátos kínálatot vonultat fel a szélessávú internet-kapcsolat megteremtéséhez.
A cég kezdettől fogva hangsúlyozta: alternatív szolgáltatóként nem egyszerűen csak a vezetékes társaságok ellenfeleként kíván ringbe lépni, hanem többet és jobbat nyújtva a versenytársaknál egy teljesen új, modern eljárást is meg akart honosítani a hazai telekommunikációban - az Internet Protocolt és a VoiP-ot.
A PanTel 4000 km-es országos optikai gerinchálózatot épített ki, s rendelkezik a 3,5 GHz-es frekvenciával, valamint több száz kilométernyi üvegszálas hálózata és számos elérési pontja van a közép és kelet-európai térség mintegy 10 országában.
A PanTel januártól a HTCC-csoport tagja.
A HTCC-nek saját területein jól fejlett ADSL hálózata van.
A PanTel felmérései szerint a kk-vk körülbelül egyhatoda még nem rendelkezik internet eléréssel és saját honlappal.
A PanTel Koktél nevű akciós kínálat telefonszolgáltatást, szélessávú internet hozzáférést és ezek megrendelése esetén díjmentes honlapkészítést tartalmaz.
(Népszava: Új metódus a világhálós kapcsolatban: koktél PanTel módra, április 21.)
*Közel 30 százalék hazánkban a 14 éven felüliek között az internet használók aránya.
Ez az elmúlt 3 év fejlődése ellenére is messze van még attól az 50 százalékos penetrációs küszöbtől, melyet szakemberek szükségesnek tartanak a kedvező folyamatok megindulásához.
Márton György, az NHH szóvivője szerint a jó szolgáltatás, a versenyképes ár, a fogyasztók jól eltalált megszólítása azok az eszközök, melyekkel a szolgáltatók fel tudják kelteni a lakosság érdeklődését az internet iránt.
A szolgáltatóknak közre kell működniük ugyanakkor az internet megismertetésében, a félelmek eloszlatásában és a biztonságos használat elterjesztésében is.
A magánfogyasztók még nem ismerték fel, hogy az internet a számukra is többletet jelent.
Sokakat tart távol a nettől az is, hogy úgy vélik, magas a szolgáltatás ára, vagy legalábbis magas az általuk várt előnyökhöz képest.
(Népszava: Az üzleti világ már felismerte a háló gazdasági előnyeit, április 21.)
*Magyarországon a jövő év végére már havi 20 millió e-számlát állítanak ki az Axelero Marketline becslése szerint.
Az elektronikus számlázási piac értéke elérheti a félmilliárd forintot.
(Világgazdaság: Magyarországon a jövő év végére, április 21.)
*Magyarország 30. az EU e-felkészültségi rangsorában Csehország mögött, de Lengyelország előtt.
Hazánkban az önkormányzatoknál elsősorban technikai okai vannak az elektronikus szolgáltatások eltérő fejlettségének.
Az e-szolgáltatások fejlődésének komoly lendületet adhat, hogy novembertől életbe lép az elektronikus aláírást elfogadó törvénymódosítás.
(Világgazdaság: E-ügyintézés uniós alapokon, április 21.)
*Abban minden érintett egyetért, hogy a hazai internetpenetráció egyelőre elmarad az optimálisnak tekinthető mértéktől.
A Netfelhasználók Érdekvédelmi Társasága harmadik éve hangsúlyozza, hogy a gazdaság egyik fontos multiplikátora az internet.
Árcsökkenés, népszerűsítés, felhasználótámogatás, felhasználó-barát működés, legfőképpen pedig piacépítés - Németh Attila, a NETÉRT elnöke szerint a távközlési cégeknek, internet-szolgáltatóknak és mobilcégeknek ezekre kell koncentrálniuk annak érdekében, hogy áttörjék az internet kapcsán meglévő társadalmi közömbösséget.
(Népszava: A digitális szakadék a versenyképességet veszélyezteti, április 21.)
*A Nemzeti Szélessávú Stratégia szerint a legalább egy számítógéppel ellátott háztartások száma 2006 végére meghaladja a 40 százalékot.
Az otthoni internet-hozzáféréssel rendelkező háztartásoké eléri az 1 milliót.
(Metro: Drágának tartják a szélessávú netet, április 21.)
*Egyre kifinomultabb támadások érik a világhálót és nem csak azért roppant veszélyesek, mert nehéz észrevenni őket, hanem azért is, mert éppen az internetnek köszönhetően, szinte órák alatt elterjedhetnek a földrészek között.
Az F-Secure Co. felmérése szerint 2004 a vírusírók és kiberbűnözők számára rossz évnek bizonyult.
Az év első felében minden korábbinál több vírustámadás érte a világhálót, a nyár közepétől azonban visszaesett a támadások száma.
Magyarországon tavaly a bankok, pénzintézetek már 150-200 millió forintot költöttek a védekezésre, jelenleg 400 ezren intézik pénzügyeiket az interneten.
Tavaly felbukkant az első mobilvírus, a Cabir, de a szakemberek már azonosították az első MMS vírust, a Commwarriror-t is.
(Népszava: A vagyonvédelem üzleti stratégia: rettegj okosan, április 21.)
*A hazai elektronikus kereskedelem mértéke statisztikailag alig mérhető - derül ki a KSH 2003-as adataiból.
Az internet legfontosabb funkciója az információszolgáltatás.
Az online vásárlást az ingatlanosok, a gazdasági szolgáltatók, a szállítási, raktározási üzletágban tevékenykedők, illetve a postai és távközlési cégek körében láthatólag fontosabbnak tartják.
Az egyik legfontosabb kommunikációs eszköznek a mobiltelefon bizonyult, melyet a cégek 90 százaléka használ.
(Népszabadság: Láthatatlan e-kereskedelem, április 21.)
*2005 márciusában az Internet World Stats szerint 888 681 131 ember használta világszerte az internetet.
A legtöbb ember - több mint 302 millió - Ázsiában internetezik, ez az internet-felhasználók 34 százalékát jelenti.
Európa a második 259 millió felhasználóval, a harmadik Észak-Amerika 222 millió internetezővel.
(Népszava: Földkerekséget átfogó hálózat: egy milliárdan klikkelnek!, április 21.)
*Az osztrák Mobilkom igazgatója nemtetszésének adott hangot a szerb médiában azzal kapcsolatban, hogy Montenegróban a Matáv ajánlatát találták a legjobbnak a Telekom Crna Gorára benyújtott pályázata alapján.
Boris Nemsic szerint cége ajánlata kedvezőbb a montenegrói vállalatnak.
A pályázatokat elbíráló tenderbizottság a Mobilkomot az utolsó helyre rangsorolta.
Straub Elek, a Matáv elnök-vezérigazgatója a szerb, a román és a bolgár piacon is komoly lehetőséget lát, ráadásul a balkáni terjeszkedés révén a magyar cég újra stabil növekedési pályára állhat.
(Világgazdaság: A Balkánra tekint a Matáv, január 12.)
*A Mobilkom 87 milliójával szemben a Matáv 114 millió eurót kínált a Telekom Crna Gora 51 százalékos pakettjéért.
Befektetések címén 67,3 millió euró szerepel a magyar cég ajánlatában, ami mintegy 20 millióval kevesebb az osztrák vetélytársénál.
(Világgazdaság: A Mobilkom, január 12.)
*A Matáv kereskedelmi díjcsomagjainak havidíját 5,6 százalékkal drágítja. A társaság percdíjai és kapcsolási díjai nem változnak.
A mobilszolgáltatóknál csak kisebb árváltozások történtek január 1-jétől, melyek leginkább az mms-ek árait érintik.
(Színes Bulvár Lap: A vezetékes percdíjak nem nőttek, január 12.)
*Januárban és februárban a pécsi Támasz Alapítványt támogatják 100 forinttal azok, akik vezetékes telefonról hívják a Matáv Adományvonalát.
(Metro: Adományvonal a hajléktalanokért, január 12.)
*A lap január 4-i számában jelent meg Posta és privatizáció címmel írás dr. Kovács János tollából.
Szivi László vezérigazgató-helyettes a lapnak írott levelében azt állítja, hogy Kovács számos valótlan információt közölt a Magyar Postáról.
Szivi szerint a szerző hozzá nem értéséről tesz tanúbizonyságot, amikor egy lapon említi a Matáv és a Magyar Posta privatizációs lehetőségeit, miután a két iparág nyereségtermelő képessége nem hasonlítható össze.
(Népszabadság: Tudjuk, mit teszünk, január 12.)
*Nem meglepő, hogy a spekulatív részvények cserélnek leggyorsabban gazdát a tőzsdén.
Az econet.hu részvényeiből 2004-ben a tőzsdére bevezetett teljes részvénymennyiség közel négyszerese cserélt gazdát.
A vezető papírok közül a Matáv esetében ez az arány 33 százalék, ám ha figyelembe vesszük, hogy a telefonpapírnál a közkézhányad csupán 40 százalék, akkor 80 százalék körüli eredmény jön ki.
(Napi Gazdaság: Tavaly az econet volt a spekulánsok kedvence, január 12.)
Megfelelő tanúsítvánnyal rendelkező szoftver segítségével februártól akár az interneten keresztül is elküldhetik a munkaadók magánnyugdíjpénztári tagdíjbevallásaikat.
Az éves szinten legalább 20 ezer forintos kiadást jelentő speciális tételeket három hazai hitelesítésszolgáltató, a Netlock Kft., a MÁV Informatika Kft. és a Matáv hitelesítésszolgáltató forgalmazza.
(Világgazdaság: E-bevallás a nyugdíjpénztáraknál, január 12.)
*Az élet szinte minden területén emelkednek az árak 2005 elején.
A kábelszolgáltató társaságok többsége 10 százalékot meghaladó mértékű áremelést hajt végre.
(Színes Bulvár lap: Még drágábban adjuk az életet, január 12.)
*Záprel Zsolt az Axelerónál folytatja pályafutását.
A fizikus marketingszakember az elmúlt 12 évet a British American Tobaccónál töltötte.
(Világgazdaság: Új vezető az Axelerónál, január 12.)
*Az NHH adatai szerint 2004 novemberében 8,524 millió mobiltelefon-előfizetőt tartottak nyilván hazánkban.
(Reggel: Mobil-előfizetések száma, január 12.)
*A Pannon GSM és a Magyar Nemzeti Galéria a klasszikus értékek népszerűsítésének újszerű módját választotta, s decemberben rendhagyó szolgáltatást indítottak.
A mobilcég wap-portálján található háttérkép-gyűjtemény 20 klasszikus festménnyel gazdagodott.
(Metro: Klasszikusok - mobilon, január 12.)
*A finn Nokia bejelentése szerint a társaság több száz munkahelyet szüntet meg Finnországban és Németországban az idei év végéig.
A karcsúsítás összhangban áll a cég novemberi bejelentésével, miszerint a kutatás-fejlesztésre fordított költségeket a 2003-as 13 százalékról 2006 végére az árbevétel 9-10 százalékára kívánja csökkenteni.
A magyarországi kutatóközpontot nem érinti a döntés.
(Napi Gazdaság: Leépítések a Nokiánál, Metro: A Nokia költséget csökkent és munkahelyet épít le, Magyar hírlap: Kevesebb Nokia-fejlesztés, Reggel: További munkahelyeket hoz létre nálunk a Nokia, január 12.)
*A német mobiltelefon-előfizetők száma tavaly több mint 10 százalékkal 72 millióra emelkedett.
(Magyar Hírlap: A német mobiltelefon-előfizetők, január 12.)
*A Samsung az elektronikus újdonságok legjelentősebb fogyasztói kiállításán, a Las Vegas-i CES-en mutatta be a szavakat szöveges üzenetté átalakító mobiltelefonját.
A VoiceMode segítségével az üzeneteket elegendő bediktálni a készüléknek.
(Metro: A mobiltelefon maga írja az sms-t, január 12.)
Hamarosan szakmai befektető veheti meg a kisebbségi Vodafone-részesedésétől megszabaduló Antenna Hungária stratégiai többségét.
A portéka igen vonzó, sőt az idén már eddig is hatalmas árfolyamnyereséget elérő kisbefektetőknek is van még keresnivalójuk.
A harmadik generációs mobiltender előtt különösen aktuális az az üzleti elképzelés, hogy a három nagy mobilszolgáltató ne külön-külön építse ki toronyhálózatát, hanem az AH erre specializált cégétől vegye igénybe azt.
A költségek megfogása mellett a három operátort azzal is érdekeltté lehetne tenni, ha a ma még 100 százalékban AH birtokolta másfél milliárd forintos alaptőkéjű AntennaTorony Rt.-ben esetleg a Pannon GSM, a T-Mobile, vagy a Vodafone tulajdonrészt vásárolhatna.
Így megfordulhatna az AH-Vodafone tulajdonosi kapcsolat, az egykori leányból lehetne az anya.
A másik nagy terv az egykori TETRA-projekt újraélesztése, azaz a készenléti szolgálatok kommunikációs reformja, amely akár 50 milliárd forintos invesztíciót is igényelhet.
(Manager Magazin: Toronymagas árfolyam, 2005/1)
*Megnyílt a magyar lakosság pénztárcája a délkelet-ázsiai szökőár áldozatainak megsegítésére indult gyűjtési akciókban.
Január 11-ig a Vöröskereszt számlájára több mint 8 ezer befizetőtől mintegy 123 millió forint érkezett.
A január 6-a óta üzemelő 1749-es segélyvonalon január 31-ig összegyűjtött pénzt a mobilcégek és a Matáv a vöröskereszt hazai szervezetén keresztül juttatja el a rászorulóknak.
A UPC megduplázza a saját hívóitól befolyt összeget.
(Napi Gazdaság: Adakozó kedvűnek bizonyult a magyar lakosság, január 13.)
*Szalay Tamás pénzügyi szakértő rovatában a Matáv-részvények vásárlásával kapcsolatban megjegyzi: a Matávról készült árfolyamelemzésekkel könyveket lehet megtölteni.
Szalay szerint a távközlési szektor helyzete, az árfolyam változása pedig függ az internet és a mobil terjedésétől is.
(Blikk: Miért ingadozik a Mol a tőzsdén?, január 13.)
*Vasárnap este Ivan Moravec zenél a Zeneakadémián.
A Zongora elnevezésű hangversenysorozat másodszor jelentkezik.
Most a "Harmóniában a Matávval" Részben olyan művészek mutatkoznak be, akik rendszeresen fellépnek a világ legnagyobb hangversenytermeiben.
(Metro: Zongoraest a Zeneakadémián, január 13.)
*A T-Mobile ügyfelei karácsonykor és szilveszterkor minden eddiginél több, összesen 25 millió sms-t és rekordszámú mms-t küldtek.
A t-zones wap-portál látogatottsága ugyancsak új csúcsot állított fel.
(Reggel: 25 millió sms-t küldtek a T-Mobile-osok, január 13.)
*Az Axelero 300 millió forintot meghaladó értékű beruházással több mint duplájára, 750 nm-re növelte a vállalatok számára szerverelhelyezést és -bérleti lehetőséget nyújtó adatparkja területét - közölte Héjjas Gábor értékesítési vezérigazgató-helyettes.
Az utóbbi hónapokban a szélessávú tartalmak és internetelérések terjedése nyomán felgyorsult a piac bővülése, s némileg megtelt a cég régi gépterme.
Az adatparkban jelenleg 650 kiszolgáló található.
(Világgazdaság: Duplájára nőtt az Axelero adatparkja, Magyar Nemzet: Az internetszolgáltató Axelero Rt., január 13.)
*Az Antenna Hungária Rt. 19,4 milliárd forintért értékesítette a tulajdonában lévő Vodafone-pakettet.
Az ügyletről tegnap írták alá a zárási jegyzőkönyvet, így elhárult az utolsó akadály is a műsorszóró első félévre tervezett privatizációja elől.
Az AH könyveiben a mobilrészesedést 17,7 milliárd forinton tartották nyilván, így a tranzakció 1,7 milliárd forintos nyereséget hozott.
A bevétel megkönnyíti a jelentősebb projektek finanszírozását, illetve csökkenti az AH hitelállományát.
Noha a Vodafone Magyarország az utóbbi időben jó eredményeket produkált, és UMTS szolgáltatási engedélyt szerzett, középtávon nem hogy osztalékot nem fizet, de további jelentős tőkeinjekciókra is szüksége lesz.
(Napi Gazdaság: Milliárdos nyereséggel zárult a Vodafone-üzlet, Magyar Hírlap: Az Antenna kiszállt a Vodából, Magyar Nemzet: Közlemény; Közeleg az AH privatizációja, Népszabadság: Vodafone-kézben a Vodafone, Népszava: Lezárult a Vodafone átruházása, Világgazdaság: Elkelt a Vodafone-csomag, Reggel: Nagy bevételt hozott az Antennának a Vodafone, január 13.)
*A tavalyi 400 milliárd forint után az idén várhatóan 300 milliárd forint folyik be privatizációs ügyletekből az ÁPV Rt. számlájára - közölte Vági Márton, a vagyonkezelő vezérigazgatója.
Az Antenna Hungáriában 73 százalékos részesedéssel bír az ÁPV Rt, mely a Forrás Rt.-vel szemben érvényesíthető opcióval további 2 százalékkal növelhető.
Vági Márton tájékoztatása szerint a társaság meghirdetése hamarosan várható.
(Napi Gazdaság: Mol- és Antenna- után FHB-privatizáció, Világgazdaság: Indokolt a Mol, az FHB és az AH idei értékesítése, Magyar Nemzet: Vági szerint elszállhat a Malév, Mai Nap: Eladó Mol, január 13.)
*Az NHH adatai szerint novemberben folytatódott a bekapcsolt vezetékes fővonalak számának csökkenése, s 6 ezerrel 3,557 millióra olvadt.
Októberben 7 ezres csökkenést regisztráltak.
A vezetékes számhordozhatóság nyomán november végéig 44 380 számot kapcsoltak át más szolgáltatóhoz.
(Napi Gazdaság: Tovább szűkül a vezetékes piac, Reggel: Kevesebb vezetékesen többet beszélünk, január 13.)
*Tavaly november végén a három mobilcég összesen 8 millió 525 ezer ügyfelet tartott nyilván.
(Metro: Egyre több mobilos, január 13.)
*Február 28-ig a pécsi Támasz Alapítvány gyűjt a 1788-a számon, az adományokból befolyt összeget az alapítvány a pécsi hajléktalanok ellátására, napi egy tál meleg étel biztosítására kívánja fordítani.
Minden hívás 100 Ft adományt jelent, amely áfamentes, és teljes egészében a civil szervezethez kerül.
(Blikk: Telefonáljon egyet a hajléktalanokért, január 13.)
*Az ipari kémkedés az amerikai filmek egyik kedvenc témája, a tevékenység azonban már a magyar nagyvállalatok 39 százalékának is milliárdos károkat okoz.
Mister X-nek nevezte el a svéd biztonsági szolgálat azt a magyar fiatalembert, akinek sikerült feltörnie az Ericsson kódjait, majd megpróbálta őket eladni a mobilóriásnak.
(Magyar Hírlap: Kémvilág Magyarországon, január 13.)
Az NHH tájékoztatása szerint összesen 8 millió 525 ezer ügyfelet tartottak nyilván 2004 novemberének végén a hazai mobilcégek. Ez 0,8 százalékos növekedést jelent az előző hónaphoz képest.
A Pannon GSM részesedése 33,58, a Vodafone-é 19,63 százalékra nőtt, míg a T-Mobile-é 46,79 százalékra csökkent.
Somlyai Dóra, a Pannon GSM kommunikációs igazgatója szerint őszre beérett a piacon az a lendületes fejlődés, ami tavasszal kezdődött a társaságnál.
(IT-Business: Mobilpiaci hullámvasút, 2005/1)
A BM távközlési szolgálatának kezdeményezésére a tárca közigazgatási államtitkára letiltotta az ORFK és a BRFK főosztályvezetőnél alacsonyabb beosztású munkatársainak vezetékes készülékén a Vodafone-számok hívását.
Vitai Attila, a Vodafone vezérigazgatója "szokatlannak" nevezte, hogy kizárólag az egyik mobilszolgáltató hálózatába menő hívásokat korlátozza költségcsökkentési szempontokra hivatkozva.
A Vodafone megérti ezt a szándékot, s kedvező tarifáival szívesen lenne a tárca segítségére, ha erre lehetőséget kapna.
(IT-Business: BM-akció, Vodafone-reakció, 2005/1)
Több mint 10 százalékkal nőtt a GTS-Datanet árbevétele 2004-ben az előző évhez képest.
A társaság előfizetőinek száma elérte a 65 ezret.
Szathmári Géza vezérigazgató szerint a tavalyi növekedés motorja a hangszolgáltatás volt.
(IT-Business: A hang éve, 2005/1)
Az infokommunikációs ipar is megmozdult a délkelet-ázsiai földrengés károsultjainak megsegítésére.
Január 5-étől 31-éig telefonhívással segíthetik a rászorulókat a 1749-es hívószámot tárcsázó ügyfelek.
A Matáv, a Pannon GSM, a T-Mobile és a Vodafone előfizetői hívásonként 200 forint adománnyal támogathatják a rászorulókat.
(IT-Business: A szökőár után, 2005/1)
A lap Paál Pétert, az IBM Magyarország Kft. vezérigazgatóját, és Straub Eleket, a Matáv elnök-vezérigazgatóját kérte a 2004-es esztendő összegzésére.
Straub az év legsikertelenebb projektjének a Tetra-rendszer megvalósítását tartja, a legnagyobb projektnek pedig a Westel-T-Mobile névváltoztatást nevezte.
Az IHM leginkább üdvözlendő lépésének az UMTS-tender kiírását találta a Matáv első embere.
Paál Péter az év legjobb ICT-reklámjaként a Matáv madaras reklámjait és a Vodafone spotjait említette.
Straub az év legrosszabb reklámjának a Pannon GSM két, jelenleg is futó reklámját, a "PannonQuiz-t" és a "PannonPraktikum29Ft"-ot tartja.
(IT-Business: Évbúcsúztató-évindító kérdezz-felelek, 2005/1)
Hatékonyságnövelő programja részeként a Matáv-csoport január 1-jével átalakítja szervezetét.
Megszűnt a szolgáltatási és logisztikai vezérigazgató-helyettesi poszt, a létrejövő új, vezetékes szolgáltatások üzletág a lakossági, az internettel, valamint a hálózati rendszerekkel foglalkozó üzletág tevékenységét fogja össze.
Az új üzletág vezetője Christopher Mattheisen.
A mobil-üzletágat - a T-Mobile-t - továbbra is Sugár András vezeti.
(IT-Business: Átszervezés, 2005/1)
Az Ericsson újabb 50 fővel növeli magyarországi globális szolgáltató-központjának létszámát.
A szervezet távközlési berendezésekhez nyújt szoftvertámogatási és -fejlesztési, hálózati tanácsadást.
A T-Mobile az Ericssont bízta 3G rendszerének szállításával.
(IT-Business: Hazai szakértelemmel, 2005/1)
December 1-jével egyesült a MatávCom és a BCN.
Az egyesült vállalat a Matáv-csoport tagja, vezetője Lipp István.
(IT-Business: Fúzió, 2005/1)
December 20-án a Matáv bekötötte 200 ezredik ADSL-hozzáférését.
Straub Elek elnök-vezérigazgató szerint jó esély van arra, hogy 2006 végére 400 ezer ADSL-előfizetőt szolgáljanak ki.
(IT-Business: Eredmények szélessávon, 2005/1)
A Pannon GSM-et és a T-Mobile-t követően a Vodafone is 3G-szolgáltatási licencet kapott az NHH-tól.
Az engedélyért a mobilcég az árbevétel mértékétől függően, de legkevesebb 16,5 milliárd forintot fizet az engedély időtartama alatt.
(IT-Business: Kiadták a harmadik licencet, 2005/1)
Vitai Attila, a Vodafone Magyarország vezérigazgatója az Officer of the Order of the British Empire kitüntetést vehette át az angol királynőtől.
(IT-Business: Vitai Attila, 2005/1)
Vetési István december 15-től a Matáv Rt. üzleti megoldások üzletágának korábbi regionális értékesítési vezetője tölti be az Oracle Hungary kormányzati üzletágának igazgatói posztját.
(IT-Business: Vetési István, 2005/1)
Az amerikai tulajdonú Jabil Circuit Kft. új üzemet épít a szombathelyi ipari parkban.
Az új üzemben mobiltelefon-átjátszóállomások ernyőinek szervizelését végzik majd.
(Számítástechnika: Ernyő és szolgáltatás, 2005/2)
A cseh Oskar Mobil számára a Siemens Communications szállítja az EDGE technológiát.
Ez a Siemens ötödik EDGE-megrendelése Közép-Európában.
(Számítástechnika: Oskar EDGE-en, 2005/2)
A GTS-Datanet hirdetésében a hírközlési törvény életbe lépése óta eltelt időszak fontosabb piaci eseményeit összegzi.
2004-ben több akvizícióra került sor, gazdát cserélt például a PanTel.
Az új jogszabály nyomán csökkentek az összekapcsolási díjak, noha a Matáv és a volt koncessziós társaságok díjai között még mindig nagy a különbség.
A cikk szerint ezért nem alakult még ki az országos verseny.
Az első RUO-t novemberben kötötték meg: eszerint a Matáv az előfizetőitől a helyi központig terjedő telefonvonalat engedi át a GTS-Datanetnek.
(Számítástechnika: Távközlési távlatok - Fellendülőben a magyarországi távközlési piac, 2005/2)
A Tele2 az év első felében megkezdi mobilhálózatának kiépítését, s tervei szerint még az idén megindítja a szolgáltatást.
A horvát lakosság mintegy 60 százaléka, 4,4 millió ember rendelkezik mobiltelefonnal.
(Számítástechnika: A Tele2 Horvátországban, 2005/2)
A GTS Közép-Európa bejelentette, hogy leánycége, a GTS Czech szerződést kötött az Aliatel Czech megvásárlására.
Az ügylethez a cseh és szlovák versenyhatóságok jóváhagyása szükséges.
(Számítástechnika: Terjeszkedik a GTS, 2005/2)
A Vodafone karácsony előtt pár nappal kötött szerződést az NHH-val a harmadik UMTS-engedélyről.
A társaság végül az árbevétel-arányos fizetési opciót tartalmazó csomagért, 15 évre 16,5 milliárd forintot fizet a szolgáltatásból származó bevétele alapján.
Pataki Dániel, a hatóság elnökének tájékoztatása szerint a 3G-tender legkevesebb nettó 52,5 milliárd forintos bevételt jelent a magyar állam számára.
A Vodafone emellett 500 millió eurót készül befektetni a következő években a hálózatépítésbe és a szolgáltatások fejlesztésébe.
A Pannon GSM 19 milliárd, a T-Mobile 17 milliárd forintért jutott harmadik generációs szolgáltatási engedélyhez.
A T-Mobile korábban már bevált hálózati szállítójával, az Ericssonnal kötött szerződést a 3G bázisállomások és mobil kapcsolóközpontok szállítására.
A T-Mobile és a Pannon GSM közös fejlesztése révén az ELMŰ és a Budapest Bank sms-alapú számlafizetési rendszert vezetett be - olvasható a hetilap cikkében.
A T-Mobile az év végén vezette mobiltelefonos utasbiztosítási szerződését.
A mobilcégek mellett az alternatív szolgáltatók is előretörtek a hangpiacon: a Tele2 nyolc hónap alatt 200 ezer rendszeres felhasználót gyűjtött.
A GTS-Datanet tavalyi árbevétele 13 százalékkal haladta meg az egy évvel korábbit.
(Számítástechnika: Versenypiac: örökmozgó, 2005/2)
A mobilhasználók száma dinamikusan emelkedett az EU-ban az elmúlt 12 hónapban, s elérte a 379 milliót.
Az Európai Bizottság legutóbbi jelentése szerint ez az unióban 83 százalékos penetrációt jelent.
Emelkedik a szélessávú telepítések és a 3G szolgáltatások száma is.
Becslések szerint ma 2,6 millió 3G-előfizető van az unióban.
(Számítástechnika: Dinamikusan növekszik a telefónia Európában, 2005/2)
A Matáv az év elejétől elindítja elektronikus számlabemutatási és fizetési szolgáltatását.
Racskó Péter, az üzleti intelligencia és dokumentációs igazgatóság vezetője elmondta: az előfizetőnek mindössze a Matáv tavszamla.hu weboldalán kell regisztrálnia magát, s lehívnia a Matáv-csoporthoz tartozó társaságoknál a számláját.
A szolgáltatás így egyaránt vonatkozik a Matáv, az Axelero és a T-Mobile számláira.
(Számítástechnika: Elektronikus számlák, 2005/2)
A brit vállalatvezetők egy része már nem használ hangpostát, hanem mobiltelefonon olvassa azokat szöveges üzenetként, vagy számítógépén e-mail-ként.
A SpinVox hang-szöveg átalakító szolgáltatást októberben indította el az azonos nevű vállalkozás.
A társaságnak jelenleg közel 10 ezer előfizetője van, s az idén négy újabb országban kíván megjelenni.
(Számítástechnika: Te beszélj, mi írjuk!, 2005/2)
A hangfelismerő szoftverek piaca a '90-es években indult gyors fejlődésnek.
David Bradshaw, az Ovum piackutató vezető elemzője szerint a rendszerek nagy mértékben rá vannak utalva arra, hogy milyen információt képes kinyerni a hallott hangokból.
A mobilrendszerekbe ágyazott hangfelismerési megoldások további problémát okoznak.
(Számítástechnika: Mennyit ér a hangfelismerési piac?, 2005/2)
Nagy-Britanniában a GPRS- és MMS-telefonok száma megduplázódott tavaly az előző évhez képest - közölte a Mobile Data Association.
Egy másik felmérés szerint a britek még nem lelkesednek az MMS iránt.
(Számítástechnika: GPRS igen, MMS nem, 2005/2)
